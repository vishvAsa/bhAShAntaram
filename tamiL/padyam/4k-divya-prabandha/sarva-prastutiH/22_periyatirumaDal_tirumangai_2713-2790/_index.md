೧. ಮನ್ನಿಯ ಪಲ್ ಪೊಱೆಶೇರಾಯಿರವಾಯ್ ವಾಳರವಿನ್,

ಶೆನ್ನಿ ಮಣಿಕ್ಕುಡುಮಿತ್ತೆಯ್ ವಚ್ಚುಡರ್ ನಡುವುಳ್,



೨. ಮನ್ನಿಯ ನಾಹತ್ತಣೈ ಮೇಲೋರ್ ಮಾಮಲೈಪೋಲ್,

ಮಿನ್ನು ಮಣಿ ಮಕರ ಕುಣ್ಡಲಙ್ಗಳ್ ವಿಲ್ ವೀಶ, 



೩. ತುನ್ನಿಯ ತಾರಹೈಯಿನ್ ಪೇರೊಳಿಶೇ ರಾಹಾಶಮ್,

ಎನ್ನುಮ್ ವಿದಾನತ್ತಿನ್ ಕೀೞಾಲ್, ಇರುಶುಡರೈ



೪. ಮನ್ನುಮ್ ವಿಳಕ್ಕಾಹ ವೇಟ್ರಿ, ಮಱಿಕಡಲುಮ್

ಪನ್ನು ತಿರೈಕ್ಕವರಿ ವೀಶ, ನಿಲಮಙ್ಗೈ. 



೫. ಮನ್ನುಮ್ ವಿಳಕ್ಕಾಹ ವೇಟ್ರಿ, ಮಱಿಕಡಲುಮ್

ಪನ್ನುತಿರೈಕ್ಕವರಿ ವೀಶ, ನಿಲಮಙ್ಗೈ



೬. ಎನ್ನುಮ್ ಮಲರ್ ಪ್ಪಿಣೈಯ ಲೇಯ್ ನ್ದ ಮಱೈಕ್ಕೂನ್ದಲ್

ತೆನ್ನ ನುಯರ್ ಪೊರುಪ್ಪುನ್ದೆಯ್ ವಡಮಲೈಯುಮ್,



೭. ಎನ್ನುಮಿವೈಯೇ ಮುಲೈಯಾ ವಡಿವಮೈನ್ದ,

ಅನ್ನ ನಡೈಯ ವಣಙ್ಗೇ, ಅಡಿಯಿಣೈಯೈ



೮. ತ್ತನ್ನು ಡೈಯ ವಙ್ಗೈಹಳಾಲ್ ತಾನ್ ತಡವತ್ತಾನ್ ಕಿಡನ್ದು,

ಓರ್ ಉನ್ನಿಯ ಯೋಹತ್ತು ಱಕ್ಕನ್ತಲೈಕ್ಕೊಣ್ಡ



೯. ಪಿನ್ನೈ, ತನ್ನಾಬಿ ವಲಯತ್ತು ಪ್ಪೇರೊಳಿ ಶೇರ್,

ಮನ್ನಿಯ ತಾಮರೈ ಮಾಮಲರ್ ಪೂತ್ತು, ಅಮ್ಮಲರ್ ಮೇಲ್



೧೦. ಮುನ್ನನ್ತಿಶೈಮುಹನೈತ್ತಾನ್ ಪಡೈಕ್ಕ, ಮಟ್ರವನ್

ಮುನ್ನಮ್ ಪಡಾಇತ್ತನನ್ ನಾನ್ ಮಱೈಹಳ್. 



ಮನ್ನಿಯ = ಶಾಶ್ವತವಾಗಿ ಹೊಂದಿಕೊಂಡಿರುವ, ಪಲ್ = ಹಲವಾರು, ಪೊಱಿ = ಲಾಂಛನಗಳನ್ನು, ಶೇರ್ = ಕೂಡಿಕೊಂಡಿರುವ, ಆಯಿರವಾಯ್ = ಸಾವಿರ ಬಾಯಿಗಳುಳ್ಳ, ವಾಳ್ = ಹೊಳೆಯುವ, ಅರವಿನ್ = ಹಾವಿನ, ಶೆನ್ನಿ = ತಲೆಯಮೇಲಣ, ಮಣಿ = ರತ್ನಗಳ, ಕುಡುಮಿ = ತುದಿಗಳಿಂದ, ದೆಯ್ವಚ್ಚುಡರ್ = ದಿವ್ಯವಾದ \(ದೈವಿಕವಾದ\), ಪ್ರಕಾಶದ, ನಡುವುಳ್ =ನಡುವೆ, ಮನ್ನಿಯ = ದೃಢವಾದ, ನಾಹತ್ತು ಅಣೈಮೇಲ್ = ನಾಗನ ಹಾಸುಗೆಯ ಮೇಲೆ, ಓರ್ = ಅಪರೂಪವಾದ, ಮಾಮಲೈಪೋಲ್ = ಮಹತ್ತಾದ ಬೆಟ್ಟದ ಹಾಗೆ, ಮಿನ್ನು = ಹೊಳೆಯುವ, ಮಣಿ = ರತ್ನಗಳ, ಮಕರಕುಣ್ಡಲಙ್ಗಳ್ = ಮಕರಕುಂಡಲಗಳು, ವಿಲ್ವೀಶ = ಪ್ರಜ್ವಲಿಸುತ್ತಿರಲು \(ಹೊಳಪನ್ನು ಹರಡುತ್ತಿರಲು\), ತುನ್ನಿಯ = ಒಟ್ಟುಗೂಡಿದ, ತಾರಹೈಯಿನ್ = ತಾರೆಗಳ, ಪೇರ್ = ಮಹತ್ತರವಾದ, ಒಳಿ ಶೇರ್ = ಪ್ರಕಾಶದಿಂದಕೂಡಿದ, ಆಹಾಶಮ್ ಎನ್ನುಮ್ = ಆಕಾಶ ಎಂಬ, ವಿದಾನತ್ತಿಲ್ = ಮೇಲ್ಕಟ್ಟಿನಲ್ಲಿ, ಕೀಳಾಲ್ = ಕೆಳಗಡೆ, ಇರುಶುಡರೈ = ದಿವ್ಯವಾದ ಚಕ್ರಾಯುಧವನ್ನು, ಮನ್ನುಮ್ = ಶಾಶ್ವತವಾದ, ವಿಳಕ್ಕಾಹ = ಬೆಳಕಾಗಿ \(ದೀಪವಾಗಿ\), ಹೊತ್ತಿಸಿ, ಮಱಿಕಡಲುಮ್ = \(ಅಲೆಗಳಿಂದ ತುಂಬಿ\) ಭೋರ್ಗರೆಯುವ ಕಡಲೂ ಸಹ, ಪನ್ನು = ಹಾದಿ ಹೊಗಳುವ, ತಿರೈ = ಅಲೆಗಳು, ಕವರಿ = ಚಾಮರಗಳಾಗಿ, ವೀಶ = ಬೀಸುತ್ತಿರಲು, ನಿಲಮ್ ಮಙ್ಗೈ ತನ್ನೈ = ಭೋದೇವಿಯು ತನ್ನನ್ನು, ಮುನನಾಳ್ = ಹಿಂದಿನ ಕಾಲದಲ್ಲಿ, ಅಳವಿಟ್ಟ = ಅಳೆದುಕೊಂಡ, ತಾಮರೈ ಪೋಲ್ = ತಾವರೆ ಹೂವಿನ ಹಾಗೆ, ಮನ್ನಿಯ = ಯುಕ್ತನಾದ, ಶೇವಡಿಯೈ = ಕೆಂಪಗೆ ಕೋಮಲವಾದ ತಿರುಅಡಿಗಳನ್ನು, ವಾನ್ = ಆಕಾಶದಲ್ಲಿ, ಇಯಙ್ಗು = ಚಲಿಸುವ, ತಾರಹೈ ಮೀನ್ = ನಕ್ಷತ್ರಪುಂಜಗಳು, ಎನ್ನುಮ್ = ಎಂಬ, ಮಲರ್ ಪಿಣೈ ಯಲ್ = ಪುಷ್ಪಮಾಲಿಕೆಯನ್ನು, ಎಯ್ ನ್ದ = ಭರಿಸಿದ, ಮಱೈ = ಮೋಡಗಳನ್ನು, ಕೂನ್ದಲ್ = ಕೂದಲಾಗಿ, ತೆನ್ನ = ದಕ್ಷಿಣದ ಒಳ್ಳೆಯ, ಉಯರ್ = ಎತ್ತರವಾದ, ಪೊರುಪ್ಪುಮ್ = ಪರ್ವತವೂ, ದೆಯ್ ವಮ್ = ದಿವ್ಯವಾದ, ವಡಮಲೈಯುಮ್ = ಉತ್ತರದ ಬೆಟ್ಟವೂ \(ತಿರುವೆಂಕಟಗಿರಿಯೂ\), ಎನ್ನುಮ್ = ಎಂಬ, ಇವೈಯೇ = ಇವುಗಳನ್ನೇ, ಮುಲೈ ಆ = ಮೊಲೆಗಳಾಗಿ, ವಡಿವು= ರೂಪವನ್ನು, ಅಮೈನ್ದ = ಪಡೆದ, ಅನ್ನನಡೈಯ = ಹಂಸದನಡಗೆಯ, ಅಣಙ್ಗೇ = ಸೌಂದರ್ಯವನ್ನೂ, ಅಡಿಇಣೈಯೈ = ಎರಡು ತಿರುವಡಿಗಳನ್ನು, ತನ್ನುಡೈಯ = ತನ್ನ, ಅಮ್ ಕೈಹಳಾಲ್ = ಸುಂದರವಾದ ಕೈಗಳಿಂದ, ತಾನ್ = ತಾನು, \(ಅವಳು\), ತಡವ = ಸವರುತ್ತಿರಲು, ತಾನ್ ಕಿಡನ್ದು = ತಾನು \(ಸ್ವಾಮಿಯು\) ಪವಡಿಸ್, ಓರ್ = ಅಪರೂಪವಾದ, ಉನ್ನಿಯ = ಚಿಂತನೆಯ, ಯೋಹತ್ತು = ಯೋಗದ, ಉಱಕ್ಕಮ್ = ನಿದ್ರೆಯನ್ನು, ತಲೈಕ್ಕೊಣ್ಡ = ಉಂಟುಮಾಡಿಕೊಂಡ, ಪಿನ್ನೈ = ಬಳಿಕ, ತನ್ ನಾಬಿವಲಯತ್ತ್ = ತನ್ನ ನಾಭಿಯ ಪ್ರದೇಶದಲ್ಲಿ, ಮನ್ನಿಯ = ತುಂಬಿದ \(ವಿಶಾಲವಾದ\), ತಾಮರೈ ಮಾಮಲರ್ = ದೊಡ್ಡದಾದ ತಾವರೆ ಹೂವು, ಪೂತ್ತು = ಅರಳಿ, ಆ ಮಲರ್ ಮೇಲ್ = ಆ ಹೂವಿನ ಮೇಲ್, ಮುನ್ನಮ್ = ಪ್ರಾರಂಭದಲ್ಲಿ, ತಿಶೈಮುಹನೈ ತಾನ್ = ದಿಶೈಮುಖನನ್ನೇ\(ನಾಲ್ಮುಖನನ್ನೇ\), ಪಡೈಕ್ಕ = ಪಡೆಯಲು, ಮಟ್ರು = ಬಳಿಕ, ಅವನ್ = ಅವನು, ಮುನ್ನಮ್ = ಮೊದಲಲ್ಲಿ, ಪಡೈತ್ತನನ್ = ಪಡೆದನು. ನಾಲ್ ಮಱೈಹಳ್ = ನಾಲ್ಕು ವೇದಗಳನ್ನು. 



ಶಾಶ್ವತವಾಗಿ ಹೊಂದಿಕೊಂಡಿರುವ ಹಲವಾರು ಲಾಂಛನಗಳಿಂದ ಕೂಡಿಕೊಂಡಿರುವ, ಸಾವಿರಬಾಯಿಗಳ ಹೊಳೆಯುವ ಹಾವಿನ ತಲೆಯಮೇಲೆ ರತ್ನಗಳ ತುದಿಗಳಿಂದ ಪ್ರಸರಿಸುವ ದಿವ್ಯವಾದ ಪ್ರಕಾಶದ ನಡುವೆ, ದೃಢವಾದ ನಾಗನ ಹಾಸುಗೆಯಲ್ಲಿ ಸಾಟಿಯಿಲ್ಲದ ಮಹಾಪರ್ವತದ ಹಾಗೆ, ಹೊಳೆಯುವ ರತ್ನಗಳ ಮಕರಕುಂಡಲಗಳು ಪ್ರಜ್ವಲಿಸಿ ಹೊಳಪನ್ನು ಹರಡುತ್ತಿರಲು, ಒಟ್ಟುಗೂಡಿರುವ \(ದಟ್ಟವಾಗಿರುವ\) ತಾರೆಗಳ ಅಪಾರವಾದ ಪ್ರಕಾಶದಿಂದ ಕೂಡಿದ ಆಕಾಶ ಎಂಬ ಮೇಲ್ಕಟ್ಟಿನಲ್ಲಿ, ಕೆಳಗಡೆ, ದಿವ್ಯವಾದ ಚಕ್ರಾಯುಧವನ್ನು ಶಾಶ್ವತವಾದ ಬೆಳಕಾಗಿ \(ದೀಪವಾಗಿ\) ಹೊತ್ತಿಸಿ, ಭೋರ್ಗರೆಯುವ ಕಡಲೂ ಸಹ, ಹಾಡಿ ಹೊಗಳುವ ಅಲೆಗಳು ಚಾಮರಗಳಾಗಿ ಬೀಸುತ್ತಿರಲು, ಭೂದೇವಿಯು ತನ್ನನ್ನು ಹಿಂದೆ ಒಂದು ಕಾಲದಲ್ಲಿ ಅಳೆದುಕೊಂಡ ತಾವರೆಯಂತೆ ಯುಕ್ತವಾದ ಕೆಂಪಗೆ ಕೋಮಲವಾದ ತಿರುವಡಿಗಳನ್ನು, ಆಕಾಶದಲ್ಲಿ ಚಲಿಸುವ ನಕ್ಷತ್ರಗಳೆಂಬ \(ನಕ್ಷತ್ರಗಳ ಗುಂಪುಗಳೆಂಬ\) ಪುಷ್ಪಮಾಲಿಕೆಯನ್ನು ಧರಿಸಿದ ಮೋಡಗಳನ್ನು ಕೂದಲಾಗಿಯೂ, ದಕ್ಷಿಣದ ಒಳ್ಳೆಯ ಎತ್ತರವಾದ ಬೆಟ್ಟವನ್ನೂ ಉತ್ತರದ ದಿವ್ಯವಾದ ಪರ್ವತವನ್ನೂ ಮೊಲೆಗಳನ್ನಾಗಿಯೂ, ಹಂಸದ ನಡಗೆಯ ಸೌಂದರ್ಯವನ್ನೂ, ಕೂಡಿದ \(ಭೂದೇವಿಯು\) ತನ್ನ ಸುಂದರವಾದ ಕೈಗಳಿಂದ ಸ್ವಾಮಿಯ ದಿವ್ಯವಾದ ತಿರುವಡಿಗಳನ್ನು ಸವರುತ್ತಿರಲು, ಸ್ವಾಮಿಯು ಪವಡಿಸಿ ಅಪರೂಪವಾದ ಚಿಂತನೆಯ ಯೋಗದ ನಿದ್ದೆಯನ್ನು ಉಂಟುಮಾಡಿಕೊಂಡು, ಬಳಿಕ, ತನ್ನ ನಾಭಿಯ ಪ್ರದೇಶದಲ್ಲಿ ಹೆಚ್ಚಿನ ಶೋಭೆಯನ್ನುಳ್ಳ ವಿಶಾಲವಾದ ದೊಡ್ಡ ಕಮಲದ ಹೂವು ಅರಳಿ, ಆ ಹೂವಿನ ಮೇಲೆ ಮೊಟ್ಟಮೊದಲು ನಾಲ್ಮುಖನನ್ನೇ ಪಡೆಯಲು, ಬಳಿಕ, ಅವನು ನಾಲ್ಕುವೇದಗಳನ್ನು ಮೊದಲು ಪಡೆದನು. 



ಇಲ್ಲಿ ಭಗವಂತನ ಸೃಷ್ಟಿಕಾರ್ಯದ ಪ್ರಸ್ತಾಪ ಬರುತ್ತದೆ. ಪಾಲ್ಗಡಲಲ್ಲಿ ಕಲ್ಪಾಂತದವರೆಗೆ ಯೋಗನಿದ್ದೆಯಲ್ಲಿ ಪವಡಿಸಿದ ಭಗವಂತನು ಹೇಗೆ ಸೃಷ್ಟಿಗೆ ಕಾರಣನಾದ ಚತುರ್ಮುಖ ಬ್ರಹ್ಮನನ್ನು ಪಡೆದನೆಂಬುದು ವಿಷಯ. 



ಪಾಲ್ಗಡಲಲ್ಲಿ ಪವಡಿಸಿರುವ ಭಗವಂತನನ್ನು ಆಶ್ರಯಿಸಿ ಶ್ರೀದೇವಿಯು ಉಪಚಾರ ಮಾಡುತ್ತಿರುವಳು ಎಂಬುದಕ್ಕೆ ಬಾಲಾಗಿ ಭೂದೇವಿಯು ಸ್ವಾಮಿಯ ಕಾಲನ್ನು ಒತ್ತುತ್ತಾ ಇರುವಳೆಂಬ ವಿವರಣೆ ಇಲಿ ಒಂದು ಹೊಸ ವಿಷಯ. 



ಮೂರುಸಾಹಿತ್ಯ ಪೂರ್ಣವಾದ, ಚಮತ್ಕಾರ ಪೂರ್ಣವಾದ, ವರ್ಣನೆಗಳು ಒಂದಕ್ಕೊಂದು ಹೆಣೆದು ಬಂದಿವೆ. 



ಮೊದಲನೆಯದು ಭಗವಂತನು ಪವಡಿಸಿರುವ ವರ್ಣನೆ – ಅವನು ಪಾಲ್ಗಡಲಲ್ಲಿ ಅನಂತಶಯಾನಾಗಿ ಯೋಗನಿದ್ದೆಯಲ್ಲಿರುವ ವೈಖರಿ. ಸ್ವಾಮಿಗೆ ಹಾಸುಗೆಯಾಗಿರುವುದು ಸಾವಿರ ಹೆಡೆಗಳ ಅನಂತನು. ಅನಂತನ ಸಾವಿರ ಹೆಡೆಗಳ ಶಿಖರದಲ್ಲೂ ಹೊಳೆಯುವ ರತ್ನಗಳ ದಿವ್ಯಪ್ರಭೆ\! ಜೊತೆಗೆ, ಕಡಲ ಮೇಲ್ಭಾಗದಲ್ಲಿ ಆವರಿಸಿರುವ ವಿಸ್ತಾರವಾದ ಆಕಾಶದ ಮೇಲುಕಟ್ಟು. ಅಸಂಖ್ಯಾತವಾದ ಹೊಳೆಯುವ ನಕ್ಷತ್ರಗಳು ಆ ಮೇಲುಕಟ್ಟಿಗೆ ದಿವ್ಯವಾದ ಅಲಂಕಾರ. ಕೆಳಗಡೆ, ಭೋರ್ಗರೆಯುತ್ತಿರುವ ಪಾಲ್ಗಡಲು. ಅದರ ಅಲೆಗಳು ಭಗವಂತನಿಗೆ ಬೀಸುವ ಚಾಮರಗಳು. ಅವುಗಳ ಅಬ್ಬರವೇ ದಿವ್ಯವಾಸ್ತ್ ಸ್ತುತಿ. ಭಗವಂತನ ಕೈಯಲ್ಲಿ ಪ್ರಜ್ವಲಿಸುವ ಚಕ್ರಾಯುಧ. ಅಭದ್ರವಾಗಿ ಎಡೆಬಿಡದೆ ಅಲುಗಾಡುತ್ತಿರುವ ಅಲೆಗಳ ನಡುವೆ ದೃಢವಾದ ಶೇಷನಮೇಲೆ ಶಾಂತವಾಗಿ ಪವಡಿಸಿ ಯೋಗನಿದ್ದೆಯಲ್ಲಿದ್ದಾನೆ ಭಗವಂತ. 



ಅವನ ಪಾದಗಳನ್ನು ಒತ್ತುತ್ತಾ ಸೇವೆ ಮಾಡುತ್ತಿರುವವಳು ಭೂದೇವಿ. ಭೂದೇವಿಯಾದರೋ ಪ್ರಕೃತಿ ಸಹಜ ಸುಂದರಿ. ಹಂಸದ ನಡಗೆಯ ಸೊಬಗನ್ನುಳ್ಳವಳು. ಸುಪ್ರಸಿದ್ಧವಾದ ತಿರುಮಾಲಿರುಂಜೋಲೈ ಪರತವು ಆಕೆಯ ದಕ್ಷಿಣಸ್ತನ ಮತ್ತು ತಿರುವೆಂಕಟಗಿರಿ ಆಕೆಯು ಉತ್ತರದಸ್ತನ. 



ಹೀಗೆ, ಯೋಗನಿದ್ದೆಯಲ್ಲಿರುವ ಸ್ವಾಮಿಯ ನಾಭಿಯ ಸ್ಥಳದಲ್ಲಿ ವಿಶಾಲವಾದ ಕಮಲದೂ ಮೊದಲು ಸೃಷ್ಟಿಯಾಯಿತು. ಆ ಕಮಲದ ಹೂವಿನಲ್ಲಿ ಚತುರ್ಮುಖಬ್ರಹ್ಮನು ಹುಟ್ಟಿದನು. ಆ ಬಳಿಕ ಅವನು ನಾಲ್ಕು ವೇದಗಳು ಸೃಷ್ಟಿಯಾದವು. 



೧೧. ಮನ್ನು ಮಱಮ್ ಪೊರುಳಿನ್ಬಮ್ ವೀಡೆನ್ಱಲ ಹಿಲ್,

ನನ್ನೆಱಿ ಮೇಮ್ ಪಟ್ಟನ ನಾನ್ ಹನ್ ಱೇ, ನಾನ್ ಹಿನಿಲುಮ್



೧೨. ಪಿನ್ನೈಯದು ಪಿನ್ನೈಪ್ಪೆಯರ್ ತರುಮೆನ್ಬದೋರ್,

ತೊನ್ನೆಱಿಯೈ ವೇಣ್ಡುವಾರ್ ವೀಱ್ ಹಗ್ಗಿಯು ಮೂೞಿಲೈಯುಮ್,



೧೩. ಎನ್ನು ಮಿವೈಯೇ ನುಹರ್ ನ್ದುಡಲಮ್ ತಾಮ್ ವರುನ್ದಿ,

ತುನ್ನುಮಿಲೈಕ್ಕೂರಮ್ಬೈತ್ತುಂಜಿಯುಮ್, ವೆಂಜುಡರೋನ್



೧೩. ಎನ್ನುಮಿವೈಯೇ ನುಹರ್ ನ್ದುಡಲಮ್ ತಾಮ್ ವರುನ್ದಿ,

ತುನ್ನುಮಿಲೈಕ್ಕೂರಮ್ಬೈತ್ತುಂಜಿಯುಮ್, ವೆಂಜುಡರೋನ್



೧೪. ಮನ್ನುಮೞಲ್ ನುಹರ್ ನ್ದುಮ್ ವಣ್ಡತ್ತಿನುಟ್ ಕಿಡನ್ದುಮ್,

ಇನ್ನದೋರ್ ತನ್ಮೈಯರಾ ಯೀಙ್ಗುಡಲಮ್ ವೀಟ್ಟೆೞುನ್ದು,



೧೫. ತೊನ್ನೆಱಿಕ್ಕಟ್ ಶೆನ್ ಱಾ ಶಿನಪ್ಪಡುಂಜೊಲ್ಲಲ್ಲಾಲ್,

ಇನ್ನದೋರ್ ಕಾಲತ್ತಿನೈಯಾ ರಿದುಪೆಟ್ರಾರ್,



೧೬. ಎನ್ನಪ್ವುಙ್ಕೇಟ್ಟಾಱಿವದಿಲ್ಲೈ .........................

....................................................................



ಅಮ್ಮಱೈತಾನ್ = ಆ ವೇದಗಳೂ, ಮನ್ನುಮ್ = ಶಾಶ್ವತವಾದ, ಅಱಮ್ = ಧರ್ಮ, ಪೊರುಳ್ = ಅರ್ಥ, ಇನ್ ಬಮ್ = ಕಾಮ, ವೀಡು = ಬಿಡುಗಡೆ \(ಮೋಕ್ಷ\), ಎನ್ ೞು = ಎಂದು, ಉಲಹಿಲ್ = ಲೋಕದಲ್ಲಿ, ನಲ್ ನೆಱಿ = ಉತ್ತಮವಾದ \(ಶ್ರೇಷ್ಠವಾದ\) ಮಾರ್ಗದ, ಮೇಮ್ ಬಟ್ಟನ = ಮೇಲ್ಬಟ್ಟವು ವಾದ, ನಾನ್ ಹು = ನಾಲ್ಕು, ಅನ್ ಱೇ = ಅಲ್ಲವೇ, ನಾನ್ ಹಿಲುಮ್ = ಈ ನಾಲ್ಕರಲ್ಲೂ, ಪಿನ್ನೈಯದು = ಕಡೆಯದು, ಪಿನ್ನೈ = ಕಡೆಯಲ್ಲಿ \(ಅನಂತರ – ಮರಣಾನಂತರ\) ಪೆಯರ್ ತರುಮ್ = ಕೀರ್ತಿತರುವುದು, ಎನ್ಬದು= ಎಂಬುದು, ಓರ್ = ಅಪರೂಪವಾದ, ತೊಲ್ ನೆಱಿಯೈ = ಅನಾದಿಯಾದ ಮಾರ್ಗವನ್ನು, \(ಅರ್ಚಿರಾದಿ ಮಾರ್ಗ ಎಂಬುದನ್ನು\), ವೇಣ್ಡುವಾರ್ = ಪಡೆಯಬೇಕೆನ್ನುವವರು, ವೀಳ್ ತನಿಯುಮ್ = ಕಳಿತು ಉದುರಿದ ಹಣ್ಣುಗಳನ್ನೂ, ಊೞ್ = ತರಗಾದ, ಇಲೈಯುಮ್ = ಎಲೆಯನ್ನೂ, ಎನ್ನುಮ್ ಇವೈಯೇ = ಎಂಬ ಇವುಗಳನ್ನೇ, ನುಹರ್ ನ್ದು = ತಿಂದು, ಉಡಲಮ್ = ದೇಹವನ್ನು, ತಾಮ್ = ತಾವು, ವರುನ್ದಿ = ನೋಯಿಸಿ, ತುನ್ನುಮ್ = ದಟ್ಟವಾದ, ಇಲೈ ಕುರಮ್ಬೈ = ಎಲೆಯ ಗುಡಿಸಲಲ್ಲಿ, ತುಂಜಯುಮ್ = ವಾಸಿಸುತ್ತಲೂ, ವೆಮ್ ಶುಡರೋನ್ = ಸೂರ್ಯನಲ್ಲೋ \(ಬಿಸಿಲಲ್ಲೋ\) ಮನ್ನುಮ್ = \(ಅದನ್ನು\) ಹೊಂದಿಕೊಳ್ಳುವ, ಅೞಲ್ = ಬೆಂಕಿಯನ್ನು, ನುಹರ್ ನ್ದುಮ್ = ಉಂಡೂ, ವಣ್ = ಸುಂದರವಾದ, ತಡತ್ತಿನುಳ್ = ಸರೋವರಗಳಲ್ಲಿ, ಕಿಡನ್ದುಮ್= ಬಿದ್ದುಕೊಂಡೋ, ಇನ್ನದು = ಇಂಥ, ಓರ್ = ಸಾಟಿಯಿಲ್ಲದ ಒಂದು, ತನ್ಮೈಯರ್ ಆಯ್ = ಸ್ವಭಾವದವರಾಗಿ, ಈಙ್ಗು = ಇಹಲೋಕದಲ್ಲಿ, ಉಡಲಮ್ = ದೇಹವನ್ನು, ವಿಟ್ಟು = ಬಿಟ್ಟು, ಎೞುನ್ದು = ಮೇಲಕ್ಕೇರಿ, ತೊಲ್ = ಅನಾದಿಯಾದ, ನೆಱಿಕ್ಕಣ್ = ಮಾರ್ಗದಲ್ಲಿ, ಶೆನ್ ಱಾರ್ = ಹೋಗುತ್ತಾರೆ, ಎನಪ್ಪಡುಮ್ = ಎನ್ನುವ, ಶೊಲ್ ಅಲ್ಲಾಲ್ = ಮಾತಲ್ಲದೆ, ಇನ್ನದು = ಎಂಥ, ಓರ್ = ಒಂದು, ಕಾಲತ್ತು = ಕಾಲದ, ಇನೈಯಾರ್ = \(ದೇಹಕಷ್ಟವನ್ನು\) ಅನುಭವಿಸಿದವರು, ಇದು = ಇದನ್ನು \(ಮೋಕ್ಷವನ್ನು\), ಪೆಟ್ರಾರ್ ಪಡೆದರು, ಎನ್ನುವುಮ್ = ಎಂಬುದನ್ನು, ಕೇಟ್ಟ್ = ಕೇಳಿ, ಅಱಿವದು ಇಲ್ಲೈ = ಅರಿತಿರುವುದು ಇಲ್ಲ. 



ಆ ವೇದಗಳು ಶಾಶ್ವತವಾದ ಧರ್ಮ, ಅರ್ಥ, ಕಾಮ, ಮೋಕ್ಷ, ಎಂಬ ಲೋಕದಲ್ಲಿ ಶ್ರೇಷ್ಠವಾದ ಮಾರ್ಗಗಳು ನಾಲ್ಕು ಎಂದೇ ಹೇಳಿದವಲ್ಲವೇ? ಈ ನಾಲ್ಕರಲ್ಲೂ ಕಡೆಯದು ಕಡೆಯಲ್ಲಿ ಎಂದರೆ, ಮರಣಾನಂತರ ಕೀರ್ತಿತರುವುದು ಎಂಬ ಅಪರೂಪವಾದ ಮತ್ತು ಅನಾದಿಯಾದ ಮಾರ್ಗವನ್ನು ಪಡೆಯಬೇಕೆನ್ನುವವರು, ಕಳಿತು ಉದುರಿದ ಹಣ್ಣುಗಳನ್ನೂ ತರಗೆಲೆಗಳನ್ನೂ ತಿಂದು ದೇಹವನ್ನು ತಾವು ಶೋಷಿಸುತ್ತಾ, ದಟ್ಟವಾದ ಎಲೆಮನೆಗಳಲ್ಲಿಯೋ, ಸೂರ್ಯನ ಬಿಸಿಲಲ್ಲಿಯೋ, ಅದಕ್ಕೆ ಸಮನಾದ ಬೆಂಕಿಯನ್ನುಂಡೋ, ಸುಂದರವಾದ ತಟಾಕಗಳಲ್ಲಿ ಬಿದ್ದುಕೊಂಡೋ, ಇರುವ ಇಂಥದೊಂದು ಸಾಟಿಯಿಲ್ಲದ ಸ್ವಭಾವದವರಾಗಿ ಈ ಲೋಕದಲ್ಲಿ ದೇಹವನ್ನು ಬಿಟ್ಟು, ಮೇಲಕ್ಕೇರಿ, ಅನಾದಿಯಾದ ಮಾರ್ಗದಲ್ಲಿ ಹೋಗುತ್ತಾರೆ ಎನ್ನಲ್ಪಡುವ ಮಾತನ್ನಲ್ಲದೆ, ಇಂಥ ಒಂದು ಕಾಲದಲ್ಲಿ ಹೀಗೆ ದೇಹವನ್ನು ಶೋಷಿಸಿದವರು, ಇದನ್ನು \(ಮೋಕ್ಷವನ್ನು\) ಪಡೆದುಕೊಂಡರು ಎಂಬುದನ್ನು ಕೇಳಿ ಅರಿತುಕೊಂಡಿಲ್ಲ. 



ಸೃಷ್ಟಿಯೆಂಬುದು ಹೇಗೆ ಮೊದಲಾಯಿತೆಂದು ಹಿಂದಿನ ಪಾಶುರಭಾಗದಲ್ಲಿ ಹೇಳಲಾಯಿತು. ಆದರೆ, ಸೃಷ್ಟಿಯ ವಿಧಾನವೇನೆಂಬುದನ್ನು ಇಲ್ಲಿ ಒಡೆದು ಹೇಳಲಿಲ್ಲ. ಅದಕ್ಕೆ ಬದಲಾಗಿ, ವೇದಗಳು ಪ್ರತಿಪಾದಿಸುವ ನಾಲ್ಕು ಪುರುಷಾರ್ಥಗಳನ್ನು ಇಲ್ಲಿ ಸ್ವಲ್ಪ ವಿಶ್ಲೇಷಿಸಲಾಗಿದೆ. ಧರ್ಮ, ಅರ್ಥ, ಕಾಮಗಳೆಂಬಿವು ಇಹಲೋಕದಲ್ಲಿ ನಡೆಸಬೇಕಾದ ಸನ್ಮಾರ್ಗಗಳು, ಕಡೆಯದಾದ ಮೋಕ್ಷಪುರುಷಾರ್ಥವು ಈ ದೇಹವನ್ನು ಬಿಟ್ಟ ನಂತರ ಬರುವ ಹೆಸರಾಂತ ವಿಷಯವೆಂದು ಹೇಳಲಾಗಿದೆ. ಆ ಮೋಕ್ಷಮಾರ್ಗವನ್ನು ಬಯಸುವವರು ಅರ್ಚಿರಾದಿ ಮಾರ್ಗವನ್ನು ಹಿಡಿದು ಪರಮಪದವನ್ನು ಸೇರಬೇಕು. ಅದು ಎಷ್ಟು ಕಠಿಣಮಾರ್ಗವೆಂಬುದನ್ನು ಹಿಂದಿನ ಪಾಶುರಭಾಗದಲ್ಲಿ ಸ್ವಲ್ಪ ಹೇಳಲಾಗಿದೆ. ಮರಣಾನಂತರ ನಡೆಯಬೇಕಾದ ಮಾರ್ಗ ಅದಾಯಿತು.



ಈಗ ಈ ಪಾಶುರಭಾಗದಲ್ಲಿ ಹೇಳುತ್ತಿರುವುದು ಆ ಮೋಕ್ಷಕ್ಕೆ ಇಹಲೋಕದಲ್ಲಿ ನಡೆಸಬೇಕಾದ ಸಿದ್ಧತೆಗಳು: ವೇದಗಳಲ್ಲಿ ಪ್ರತಿಪಾದಿತವಾದ ಇದಕ್ಕೆ ಇಹಲೋಕದಲ್ಲಿರುವವರು ಕಾಡುಗಳಲ್ಲಿ ಎಲೆಮನೆಗಳಲ್ಲಿ ವಾಸಿಸುತ್ತಾ, ಕಳಿತು ಉದುರಿದ ಹಣ್ಣುಗಳನ್ನು ತಿಂದಾಗಲಿ, ಬಿಸಿಲಿನಲ್ಲಿಯೋ ಬೆಂಕಿಯ ನಡುವೆಯೋ ಇದ್ದುಕೊಂಡು ಮೈಒಣಗಿಸುತ್ತಲೋ, ನೀರಿನಲ್ಲಿ ಮುಳುಗಿರುತ್ತಲೋ – ದೇಹವನ್ನು ದಂಡಿಸುತ್ತಾ, ಜಪತಪಾದಿಗಳನ್ನು ನಡೆಸುತ್ತಾ, ಕಡೆಗೆ ದೇಹವನ್ನು ತೊರೆಯಬೇಕು. ಇಷ್ಟುಮಾತ್ರ ಎಲ್ಲರೂ ಹೇಳುವ ಮಾತು. ಅದಿರಲಿ, ಹೀಗೆ, ಅನುಸರಿಸಿಯೇ ಗತಿಸಿದವರಲ್ಲಿ, ಯಾರುಯಾರು, ಯಾವ ಕಾಲದಲ್ಲಿ, ಅರ್ಚಿರಾದಿ ಮಾರ್ಗವನ್ನು ಹಿಡಿದು ಆ ಮೂಲಕ ಗುರಿಯನ್ನು ಮುಟ್ಟಿದರು ಎಂಬುದನ್ನು ಕಂಡವರೂ ಇಲ್ಲ. ಅರಿತರವೂ ಇಲ್ಲವಲ್ಲ – ಎನ್ನುತ್ತಾರೆ ಆಳ್ವಾರರು. 



೧೬. .................................................ಉಳದೆನ್ನಿಲ್

ಮನ್ನುಙ್ಕರುಙ್ಗದಿರೋನ್ ಮಣ್ಡಲತ್ತಿನ್ ನನ್ನಡುವುಳ್,



೧೭. ಅನ್ನದೋರಿಲ್ಲಿಯಿನೂಡು ಪೋಯ್, ವೀಡೆನ್ನುಮ್

ತೊನ್ನೆಱಿಕ್ಕಟ್ಟೆನ್ ಱಾರೈ ಚ್ಚೊಲ್ಲುಮಿನ್ ಹಳ್ ಶೊಲ್ಲಾದೇ,



೧೮. ಅನ್ನದೇ ಪೇಶು ಮಱಿ ವಿಲ್ಶಿಱು ಮನತ್ತು, ಆಙ್ಗು

ಅನ್ನವರೈ ಕ್ಕಱ್ಪ್ಪಿಪ್ಪೊಂ ಯಾಮೇ ಅದು ನಿಱ್ ಕ. 



ಉಳದು = ಇದೆ ಎನ್ನಿಲ್ = ಎಂಬ ಪಕ್ಷದಲ್ಲಿ, ಮನ್ನುಮ್ = ಸ್ಥಿರವಾಗಿಯೂ \(ನಿಯಮಕವಾಗಿಯೂ, ಕರುಙ್ಗದಿರೋನ್ = ತೀಕ್ಷ್ಣವಾದ ಕಿರಣಗಳುಳ್ಳವನ, ಮಣ್ಡಲತ್ತಿನ್ = ಮಂಡಲದ, ನನ್ನಡುವುಳ್ = ನಟ್ಟ ನಡುವಲ್ಲಿ, ಅನ್ನದು= ಅಂಥಾದ್ದು ಎಂದು ವರ್ಣಿಸಲಾಗದ, ಓರ್ = ಸಾಟಿಯಿಲ್ಲದ ಒಂದು, ಇಲ್ಲಿಯನ್ ಊಡು = ರಂಧ್ರದ ನಡುವೆ, ಪೋಯ್ = ಹೋಗಿ, ವೀಡು ಎನ್ನುಮ್ = ಬಿಡುಗಡೆ \(ಪರಮಪದ\)ಎಂಬ, ತೊಲ್ = ಅನಾದಿಯಾದ, ನೆಱಿಕಣ್ = ಮಾರ್ಗದ ಮೂಲಕ \(ಮಾರ್ಗದಲ್ಲಿ\), ಶೆನ್ ರೈ = ಹೋದವರನ್ನು, ಶೊಲ್ಲಾದೇ = ಹೇಳದಂತೆ, ಅನ್ನದೇ = ಅಂಥಾದ್ದೇ, ಪೇಶುಮ್ = ಮಾತನ್ನು, ಅಱಿವು ಇಲ್ = ತಿಳಿವಳಿಕೆ ಇಲ್ಲದಂತೆ, ಶಿಱುಮನತ್ತು= ಕೀಳುಮನಸ್ಸಿನವರಾದ, ಅನ್ನವರೈ = ಅಂಥವರಿಗೆ, ಕಱ್ ಪ್ಪಿಪ್ಪೋಮ್ = ಕಲಿಸುತ್ತೇವೆ, ಯಾಮೇ = ನಾವೇ, ಅದು ನಿಱ್ ಕ = ಅದು ಹಾಗಿರಲಿ. 



ಇದೆ ಎಂಬ ಪಕ್ಷದಲ್ಲಿ ಸ್ಥಿರವಾದ \(ನಿಯತವಾದ\) ತೀಕ್ಷ್ಣವಾದ ಕಿರಣಗಳನ್ನುಳ್ಳವನ ಮಂಡಲದ ನಟ್ಟನಡುವೆ ಇಂಥಾದ್ದು ಎಂದು ವರ್ಣಿಸಲಾಘದ \(ಸೂಕ್ಷ್ಮವಾದ\) ರಂಧ್ರದ ನಡುವೆ ಹೋಗಿ, ಪರಮ ಪದ \(ಬಿಡುಗಡೆ\) ಎಂಬುದರ ಮಾರ್ಗದ ಮೂಲಕ ಹೋದವರನ್ನು ಹೇಳದಂತೆ, ಅಂಥಾದ್ದೇ \(ಹಳೆಯ\)ಮಾತುಗಳನ್ನು ತಿಳಿವಳಿಕೆ ಇಲ್ಲದಂತೆ ಅಲ್ಪಮನಸ್ಸಿನವರಾದ ಅಂಥವರಿಗೆ ನಾವೇ ಕಲಿಸುತ್ತೇವೆ. ಅದು ಹಾಗಿರಲಿ. 



ಹಿಂದಿನ ಪಾಶುರಭಾಗದಲ್ಲಿ ಅರ್ಚಿರಾದಿ ಮಾರ್ಗದ ಮೂಲಕ ಮುಕ್ತಿಯನ್ನು ಪಡೆದವರು ಯಾರೂ ಇಲ್ಲವಲ್ಲ – ಎಂದು ಆಳ್ವಾರರು ಉದ್ಗಾರ ತೆಗೆದರು. ಆ ವಿಷಯವನ್ನು ಇಲ್ಲಿ ಸ್ಪಷ್ಟಪಡಿಸುತ್ತಿದ್ದಾರೆ-



ಆಳ್ವಾರರು ಹೇಳುತ್ತಾರೆ: ಒಂದು ವೇಳೆ, ಅಂಥಾವರು ಇದ್ದಾರೆ ಎಂದಾಗ್ಗೂ, ಅವರೇ ನಮ್ಮೆದುರಿಗೆ ಬಂದು ’ಆ ಮಾರ್ಗವನ್ನು ಹೀಗೆಯೇ ಅನುಸರಿಸಬೇಕು. ಅದರಲ್ಲಿ ಎದುರಿಸಬಹುದಾದ ಕಷ್ಟಗಳು ಇವು’ ಎಂದು ವಿವರಿಸಿ ಹೇಳಿದವರು ಯಾರನ್ನೂ ಕಾಣೆ. ಅದಕ್ಕೆ ಬದಲಾಗಿ, ಹಿಂದಿನಿಂದ ಹೇಳುತ್ತಿರುವ ಮಾತುಗಳನ್ನೇ ಹೇಳುತ್ತಾ, ಸಾಮಾನ್ಯರನ್ನು ಬೆರಗುಗೊಳಿಸುವ ಅಲ್ಪಮನಸ್ಸಿನ ಮನುಷ್ಯರಿಗೆಲ್ಲ ನಾವೇ ಸರಿಯಾದ ತಿಳಿವಳಿಕೆ ಕೊಡಲು ಶಕ್ತರಾಗಿದ್ದೇವೆ ಎನಿಸುತ್ತದೆ. ಅದಲ್ಲ ಈಗ ನಾವು ಕಂಡುಕೊಳ್ಳಬೇಕಾಗಿರುವ ಪ್ರಶ್ನೆ.



೧೯. ಮುನ್ನನಾನ್ ಶೊನ್ನ ಅಱತ್ತಿನ್ ವೞಿಮುಯನ್ ಱ,

ಅನ್ನವರ್ ತಾಙ್ಗಣ್ಡೀರ್ ಹಳಾಯಿರಕ್ಕಣ್ ವಾನವರ್ ಕೋನ್,



೨೦. ಪೊನ್ನಹರಮ್ ಪುಕ್ಕಮರರ್ ಪೋಟ್ರಿಶೆಪ್ಪ, ಪೊಙ್ಗೊಳಿಶೇರ್

ಕೊನ್ನವಿಉಙ್ಕೋಳಂ ಮಾತ್ತಾನ್ ಶುಮನ್ದ ಕೋಲಂಜೇರ್,



೨೧. ಮನ್ನಿಯ ಶಿಙ್ಗೂ ಸನತ್ತಿನ್ ಮೇಲ್, ವಾನೆಡುಙ್ಗಳ್

ಕನ್ನಿಯರಾಲಿಟ್ಟ ಕವರಿ ಪೊದಿಯವಿೞ್ನ್ದಾಙ್ಗು,



೨೨. ಇನ್ನಿಳಮ್ ಪೂನ್ ತೆನ್ಱಲಿಯಙ್ಗ, ಮರುಙ್ಗಿರುನ್ದ

ಮಿನ್ನನೈಯ ನುಣ್ ಮರುಙ್ಗಲ್ ಮೆಲ್ಲಿಯರಾರ್ ವೆಣ್ಮುಱುವಲ್,



೨೩. ಮುನ್ನಮ್ ಮುಹಿೞ್ ನ್ದಿಲಾ ವನ್ದರುಮ್ಬು,

ಅನ್ನವರ್ ತಮ್ ಮಾನೋಕ್ಕಮುಣ್ಡಾಙ್ಗಣಿ ಮಲರ್ ಶೇರ್,



೨೪. ಪೊನ್ನಿಯಲ್ ಕಱ್ ಪಹತ್ತಿನ್ ಕಾಡುಡುತ್ತ್ ಮಾಡೆಲ್ಲಾಮ್,

ಮನ್ನಿಯ ಮನ್ದಾರಮ್ ಪೂತ್ತ ಮದುತ್ತಿವಲೈ,



೨೫. ಇನ್ನಿಶೈ ವಣ್ಡಮರುಂ ಜೋಲೈವಾಯ್ ಮಾಲೈ ಶೇರ್,

ಮನ್ನಿಯ ಮಾಮಯಿಲ್ ಪೋಲ್ ಕೂನ್ದಲ್, ಮೞೈತ್ತಡಙ್ಗಣ್



೨೬. ಮಿನ್ನಡೈಯಾರೋಡುಮ್ ವಿಳೈಯಾಡಿ ವೇಣ್ಡಿಡತ್ತು

ಮನ್ನು ಮಣಿತಲತ್ತು ಮಾಣಿಕ್ಕ ಮಂಜರಿಯಿನ್,



೨೭. ಮಿನ್ನಿನೊಳಿಶೇರ್ ಪಳಿಙ್ಗು ವಿಳಿಮ್ ಪಡುತ್ತ,

ಇನ್ನಿಶೈಯಾೞ್ ಪಾಡಲ್ ಕೇಟ್ಟಿನ್ ಬುಟ್ರು, ಇರುವಿಶುಮ್ಬಿಲ್



೨೮. ಮನ್ನು ಮಳೈ ತವೞುಮ್ ವಾನಿಲಾ ನೀಣ್ಮದಿತೋಯ್,

ಮಿನ್ನಿನೊಳಿಶೇರ್ ವಿಶುಮ್ಬೂರುಮ್ ಮಾಳಿಹೈಮೇಲ್.



೨೯. ಮನ್ನು ಮಣಿವಿಳಕ್ಕೈಮಾಟ್ಟಿ, ಮೞೈಕ್ಕಣ್ಣಾರ್

ಪನ್ನು ವಿಶಿತ್ತರಮಾಯ್ ಪ್ಪಾಪ್ಪಡುತ್ತ ಪಳ್ಳಿಮೇಲ್,



೩೦. ತುನ್ನಿಯ ಶಾಲೇಹಂ ಶೂೞ್ ಹದವನ್ತಾನ್ ಶಿಱಪ್ಪ,

ಅನ್ನಮುೞಕ್ಕ ನೆರಿನ್ದುಕ್ಕ ವಾಣೀಲ,



೩೧. ಚ್ಚಿನ್ನ ನಱಿನ್ದಾದು ಶೂಡಿ, ಓರ್ ಮನ್ದಾರಮ್

ತುನ್ನು ನಱುಮಲರಾಲ್ ತೋಳ್ ಕೊಟ್ಟಿ, ಕಱ್ ಪಹತ್ತಿನ್



೩೨. ಮನ್ನು ಮಲರ್ ವಾಯ್ ಮಣಿವಣ್ಡು ಪಿನ್ತೊಡರ,

ಇನ್ನಿಳಮ್ ಪೂನ್ದೆನ್ ಱಲ್ ಪುಹುನ್ದೀಙ್ಗೆಳಮುಲೈಮೇಲ್,



೩೩. ನನ್ನಱುಂ ಜನ್ದನಚ್ಚೇಱುಳ್ ಪುಲರ್ ತ್ತ, ತಾಙ್ಗರುಜೀರ್

ಮಿನ್ನಿಡೈ ಮೇಲ್ ಕೈವೈತ್ತಿರುನ್ದೇತ್ತಿಳಮುಲೈಮೇಲ್,



೩೪. ಪೊನ್ನರುಮ್ಬಾರಮ್ ಪುಲಮ್ಬ, ಅಹಙ್ಗು ೞೈನ್ದಙ್ಗು

ಇನ್ನವುರುವಿನಿಮೈಯಾತ್ತಡಾಙ್ಗಣ್ಣಾರ್,



೩೫. ಅನ್ನವರ್ ತಮ್ ಮಾನೋಕ್ಕಮುಣ್ಡಾಙ್ಗಣಿ ಮುಱುವಲ್,

ಇನ್ನಮುದಮ್ ಮಾನ್ದಿಯಿರುಪ್ಪಾರ್, ಇದುವನ್ ಱೇ



೩೬. ಅನ್ನವಱತ್ತಿನ್ ಪಯನಾವದು, ಒಣ್ ಪೊರುಳುಮ್

ಅನ್ನತಿಱತ್ತೇ ಯಾದಲಾಲ್, ಕಾಮತ್ತಿನ್



೩೭. ಮನ್ನುಮ್ ವೞಿ ಮುಱೈಯೇ ನಿಟ್ರು ನಾಮ್ ..........

.........................................................................



ಮುನ್ನಮ್ = ಮೊದಲಲ್ಲಿ, ನಾನ್ ಶೊನ್ನ = ನಾನು ಹೇಳಿದ, ಅಱತ್ತಿನ್ = ಧರ್ಮದ, ನೞಿ = ಮಾರ್ಗವನ್ನು, ಮುಯನ್ ಱ = ಅನುಷ್ಠಾನ ಮಾಡುವ, ಅನ್ನವರ್ ತಾಮ್ ಕಣ್ = ಅಂಥವರು, ಕಣ್ಡೀರ್ = ಕಂಡಿರಾ, ಕಣ್ ಆಯಿರಮ್= ಸಾವಿರಕಣ್ಣಿನ, ವಾನವರ್ ಕೋನ್ = ದೇವತೆಗಳ ರಾಜನ, ಪೊನ್ ನಹರಮ್ = ದಿವ್ಯವಾದ ನಗರವನ್ನು, ಪುಕ್ಕೂ = ಪ್ರವೇಶಿಸಿ, ಅಮರರ್ = ದೇವತೆಗಳು, ಪೋಟ್ರಿ ಶೆಪ್ಪ = ಸ್ತುತಿಸುತ್ತಿರಲು \(ಸ್ತುತಿಯನ್ನು ಪಡೆದು\), ಪೊಙ್ಗು = ಉಕ್ಕಿ ಬರುತ್ತಿರುವ, ಒಳಿ ಶೇರ್ = ಪ್ರಕಾಶದಿಂದ \(ತೇಜಸ್ಸಿನಿಂದ\) ಕೂಡಿ, ಕೊಲ್ ನವಿಲುಮ್ = ಕೆತ್ತನೆಯ ನವಿಲನ್ನು, ಕೋಳ್ = ಬಲಿಷ್ಠವಾದ, ಅರಿಮಾತಾನ್ = ಸಿಂಹಗಳಿಂದ, ಶುಮನ್ದ = ಹೊರಲ್ಪಟ್ಟ, ಕೋಲಂ ಶೇರ್ = ಸುಂದರವಾದ, ಮನ್ನಿಯ = ದೃಢವಾದ, ಶಿಙ್ಗಾನನತ್ತಿನ್ ಮೇಲ್ = ಸಿಂಹಾಸನದ ಮೇಲೆ, ವಾಳ್ = ಕತ್ತಿಯಂತೆ \(ಹೊಳೆಯುವ ಆಯುಧದಂತೆ\), ನೆಡುಕಣ್ = ವಿಶಾಲವಾದ ಕಣ್ಣುಗಳ, ಕನ್ನಿಯರಾಲ್ = ಕನ್ನಿಕೆಯರಿಂದ, ಇಟ್ಟ = ಹಾಕುತ್ತಿರುವ \(ಬೀಸುತ್ತಿರುವ\), ಕವರಿ ಪೊದಿ = ಚಾಮರದ ಕುಚ್ಚುಗಳು, ಅವಿೞ್ ನ್ದು = ಪ್ರಸರಿಸಿ \(ಬಿರಿತು\), ಇನ್ = ಇನಿದಾದ, ಇಳಮ್ = ಮಂದವಾದ \(ಮೃದುವಾದ\), ಪೂ = ಸುಂದರವಾದ \(ಸುಖಕರವಾದ\), ತೆನ್ ಱಲ್ = ಮಂದಮಾರುತವು, ಇಯಙ್ಗ = ಬೀಸುತ್ತಿರಲು, ಮರುಙ್ಗು ಇರುನ್ದ = ಮಗ್ಗುಲಲ್ಲಿಯೇ ಇರುವ, ಮಿನ್ ಅನೈಯ = ಮಿಂಚನ್ನು ಹೋಲುವ \(ಬಳುಕುವ\), ನುಣ್ = ಸೂಕ್ಷ್ಮವಾದ, ಮರುಙ್ಗುಲ್ = ನಡುವುಳ್ಳ, ಮೆಲ್ಲಿಯರಾರ್ = ಹೆಂಗಸರ, ವೆಣ್ =ಬಿಳಿಯ, ಮುಱುವಲ್ = ಹಲ್ಲುಗಳ \(ವೆಣ್ ಮುಱುವಲ್ = ಸುಂದರವಾದ ಮಂದಹಾಸವು\), ಮುನ್ನಮ್ = ಮೊದಲಲ್ಲಿಯೇ, ಮುಹಿಱ್ ನ್ದ = ಸೂಚಿಸಲ್ಪಟ್ಟ, ಮುಹಿಱ್ = ಎಳೆಯ, ನಿಲಾ = ಬೆಳದಿಂಗಳು, ವನ್ದು = ಬಂದು, ಅರುಮ್ಬ = ಹರಡುತ್ತಿರಲು, ಅನ್ನವರ್ ತಮ್ = ಅಂಥ ಹೆಂಗಳ, ಮಾನ್ ನೋಕ್ಕಮ್ = ಜಿಂಕೆಯನೋಟವನ್ನು, ಉಣ್ಡು = ಅನುಭವಿಸಿ, ಆಙ್ಗು = ಅಲ್ಲಿ, \(ಆ ಪರಿಸ್ಥಿತಿಯಲ್ಲಿ\) ಅಣಿಮಲರ್ ಶೇರ್ = ಸುಂದರವಾದ ಹೂಗಳು ತುಂಬಿರುವ,ಪೊನ್ ಇಯಲ್ = ಚಿನ್ನದ ಸ್ವಭಾವದ \(ಸುವರ್ಣಮಯವಾದ\), ಕಱ್ ಪಹತ್ತಿನ್ = ಕಲ್ಪವೃಕ್ಷದ, ಕಾಡು ಉಡುತ್ತ = ಕಾಡುಗಳು ತುಂಬಿದ, ಮಾಡು ಎಲ್ಲಾಮ್ = ಪ್ರದೇಶದಲ್ಲೆಲ್ಲಾ, ಮನ್ನಿಯ = ಶಾಶ್ವತವಾದ, ಮನ್ದಾರಮ್ = ಮಂದಾರವೃಕ್ಷವು ಪೂತ್ತ = ಹೂಬಿಟ್ಟ, ಮದುತಿವಲೈ = ಮಂಕರಂದ ಬಿಂದುಗಳಲ್ಲಿ, ಇನ್ ಇಶೈ = ಇಂಪಾಗಿ ಗಾನ ಮಾಡುವ, ವಣ್ಡು = ದುಂಬಿಗಳು, ಅಮರುಮ್ = ತುಂಬಿರುವ, ಶೋಲೈವಾಯ್ = ತೋಪುಗಳಲ್ಲಿ, ಮಾಲೈಶೇರ್ = ಹೂವಿನ ಹಾರಗಳನ್ನು ಧರಿಸಿ, ಮನ್ನಿಯ = ಹಿತಕರವಾದ \(ಹೊಂದಿಕೆಯಾದ\), ಮಾಮಯಿಲ್ ಪೋಲ್ = ಸುಂದರ \(ಹೊಂದಿಕೆಯಾದ\), ಮಾಮಯಿಲ್ ಪೋಲ್ = ಸುಂದರವಾದ ನವಿಲಿನಂತೆ, ಕೂನ್ದಲ್ = ತಲೆಗೂದಲನ್ನುಳ್ಳ, ಮೞೈ = \(ಮಳೆಯಂತೆ\) ತಂಪಾದ, ಕಡಕಣ್ = ವಿಶಾಲವಾದ ಕಣ್ಣುಗಳ, ಮಿನ್ ಇಡೈಯಾರೋಡುಮ್ = ಬಳುಕುವ ಸೂಕ್ಷ್ಮನಡುವಿನವರೊಡನೆ, ವಿಳೈಯಾದಿ = ಆಟವಾಡಿ \(ಕೂಡಿ ಆಡಿ\), ವೇಣ್ಡಿಡತ್ತು = ಬೇಕಾದ ಕಡೆಯಲ್ಲಿ \(ಸ್ವೇಚ್ಛೆ, ಸ್ವತಂತ್ರವಾಗಿ\), ಮನ್ನುಮ್ = ದೃಢವಾದ, ಮಣಿತಲತ್ತು = ರತ್ನಭರಿತವಾದ ಸ್ಥಳಗಳಲ್ಲಿ, ಮಾಣಿಕ್ಕಮಂಜರಿಯಿನ್ = ಮಾಣಿಕ್ಯಮಯವಾದ ಹೂಗೊಂಚಲುಗಳಿಂದ \(ಹೊರಡುವ\), ಮಿನ್ = ಮಿಂಚಿನಂಥ, ಒಳಿಶೇರ್= ಪ್ರಕಾಶತುಂಬಿದ, ಪಳಿಙ್ಗು ವಿಳಮ್ಬು = ಸ್ಫಟಿಕ ಶಿಲೆಯನ್ನು ಹೊಗಳುವಂಥ \(ಕಲ್ಲುಗಳಿಂದ\) ಅಡುತ್ತು = ಕಟ್ಟಲ್ಪಟ್ಟದ್ದೂ, ಇನ್ = ಇಂಪಾದ, ಇಶೈ = ಸ್ವರದಿಂದ ಕೂಡಿದ, \(ನಾದದ\), ಯಾೞ್ = ವೀಣೆಯ, ಪಾಡಲ್ = ಹಾಡನ್ನು, ಕೇಟ್ಟು = ಕೇಳಿ, ಇನ್ ಬುಟ್ರುಮ್ = ಆನಂದಿಸಿಯೂ, ಇರುವಿಶುಮ್ಬಿಲ್ = ವಿಸ್ತಾರವಾದ ಆಕಾಶದಲ್ಲಿ, ಮನ್ನು = \(ಅದಕ್ಕೆ\) ಹೊಂದಿಕೊಂಡಿರುವ, ಮಱೈ = ಮೇಘಗಳು, ತವೞುಮ್ = ಸ್ಪರ್ಶಿಸುತ್ತಲೂ, ವಾನ್ = ಸೊಬಗಿನ, ನಿಲಾ = ಬೆಳದಿಂಗಳು ಕೂಡಿದ, ನೀಳ್ ಮದಿ = ಪೂರ್ಣಚಂದ್ರನಿಂದ, ತೋಯ್= \(ಅಲಂಕಾರವಾಗಿ ಹರಡಲ್ಪಟ್ಟಿದ್ದೂ\) ಮಿನ್ನಿನ್ = ಮಿಂಚಿನ, ಒಳಿ ಶೇರ್ = ಪ್ರಕಾಶವು ತುಂಬಿದ, ವಿಶುಮ್ಬು = ಆಕಾಶದಲ್ಲಿ, ಊರುಮ್ = ಸಂಚರಿಸುವುದೂ, ಮನ್ನುಮ್ = ಸ್ಥಿರವಾದ \(ಹೊಂದಿಕೆಯಾದ\), ಮಣಿ ವಿಳಕ್ಕೈ = ರತ್ನದ ದೀಪವನ್ನು, ಮಾಟ್ಟಿ = ತಗುಲಿಸಿ, ಮಳೈಕಣ್ಣಾರ್ = ತಂಪಾದ ಕಣ್ಣುಳ್ಳವರು, ಪನ್ನು= ಹೊಗಳತಕ್ಕ \(ಕೊಂಡಾಡಾತಕ್ಕ\), ವಿಶಿತ್ತಿರಮಾಯ್ = ವಿಚಿತ್ರವಾದ, ಪಾಪ್ಪಡುಮ್ = ಹಾಸಿರುವ, ಪಳ್ಳಿ ಮೇಲ್ = ಹಾಸುಗೆಯ ಮೇಲೆ, ತುನ್ನಿಯ = ದಟ್ಟವಾದ, ಶಾಲೇಹಮ್ = ಕಿಟಕಿಗಳಿಂದ, ಶೂಳ್ = ಸುತ್ತುಗಟ್ಟಿರುವ, ಕದವಮ್ ತಾನ್ = ಬಾಗಿಲುಗಳನ್ನು, ತಿಱಪ್ಪ = ತೆರೆಯಲು, ಅನ್ನಮ್ = ಹಂಸಗಳು, ಉೞಕ್ಕ = ಕಲಕುವುದರಿಂದ, ನೆರಿನ್ದು = ತುಂಬಿ, ಉಕ್ಕ = ಹರಡಿದ, ವಾನ್ = ಸುಂದರವಾಡ, ನೀಲಮ್ = ನೈದಿಲೆಯ, ಚಿನ್ನ = ಸೂಕ್ಷ್ಮವಾದ, ನೈಯಿ = ಪರಿಮಳತುಂಬಿದ ತಾದು = ಧೂಳು \(ಧಾತುವು\), ಶೂಡಿ = ಮುಡಿದು \(ಹೊತ್ತು\), ಓರ್ = ಸಾಟಿಯಿಲ್ಲದ, ಮನ್ದಾರ್‍ಅಮ್ = ಮಂದಾರದ ಮರದಲ್ಲಿ, ತುನ್ನಿಯ = ದಟ್ಟವಾದ, ನಱು ಮಲರಾಲ್ = ಸುಗಂಧದ ಹೂಗಳಿಂದ, ತೋಳ್ ಕಟ್ಟಿ = ತೋಳುಗಳಿಗೆ ಕಟ್ಟಿ \(ಅಲಂಕರಿಸಿಕೊಂಡು\), ಕಱ್ ಪಹತ್ತಿನ್ = ಕಲ್ಪವೃಕ್ಷದ, ಮನ್ನು = ತುಂಬಿರುವ, ಮಲರ್ವಾಯ್ = ಹೂಗಳಲ್ಲಿ, ಮಣಿ ವಣ್ಡು = ಸುಂದರವಾದ ದುಂಬಿಗಳು, ಪಿನ್ ತೊಡರ = ಹಿಂಬಾಲಿಸುತ್ತ್ರಲ್, ಇನ್ = ಇನಿದಾದ, ಇಳಮ್ = ಮೃದುವಾದ, ಪೂ = ಸುಂದರವಾದ, ತೆನ್ ಱಲ್ = ಮಂದಮಾರುತವು, ಪುಹುನ್ದು = ಪ್ರವೇಶಿಸಿ, ಈಙ್ಗು = ಇಲ್ಲಿ, ಇಳಮುಲೈಮೇಲ್ = ಎಳೆಯ \(ಯೌವನದ\) ಮೊಲೆಗಳಮೇಲೆ, ನಲ್= ಒಳ್ಳೆಯ, ನಱು = ಪರಿಮಳಯುಕ್ತವಾದ, ಚನ್ದನಮ್ ಶೇಱು = ಚಂದನದ \(ಗಂಧದ\) ಬಗ್ಗಡವನ್ನು \(ಕಲಸಿದ ಗಂಧವನ್ನು\), ಉಳ್ ಪುಲರ್ ತ್ತ = ಚೆನ್ನಾಗಿ ಒಣಗಿಸಿ, ತಾಙ್ಗ ಅರು ಶೀರ್ = ತಡೆಯಲು ಅಸಾಧ್ಯವಾದ, ಮಿನ್ ಇಡೈ = ಸೂಕ್ಷ್ಮವಾದ \(ಬಳುಕುವ\) ನಡುವಿನ, ಮೇಲ್ = ಮೇಲೆ, ಕೈವೈತ್ತು = ಕೈಯಿಟ್ಟು, ಇರುನ್ದು = ಇರುತ್ತಾ, ಏನ್ದು= ಎತ್ತರವಾದ \(ಉಬ್ಬಿದ\) ಇಳಮುಲೈಮೇಲ್ = ಯೌವನದ ಮೊಲೆಗಳ ಮೇಲೆ, ಪೊನ್ ಅರುಮ್ಬು = ಚಿನ್ನದ ಮೊಗ್ಗುಗಳ, ಆರಮ್ = ಹಾರವು, ಪುಲಮ್ಬ = ಸದ್ದುಮಾಡುತ್ತಿರಲು, ಅಹಮ್ ಕುಱೈನ್ದು = ಮನಸ್ಸು ಕರಗಿ, ಅಙ್ಗು = ಅಲ್ಲಿ, ಇನ್ನ= ಇಂಧ, ಉರುವಿನ್ = ರೂಪದ, ಇಮೈಯಾ = ರೆಪ್ಪೆ ಬಡಿಯದ, ತಡಕಣ್ಣಾರ್ = ವಿಶಾಲವಾದ ಕಣ್ಣುಳ್ಳವರು \(ದೇವತಾಸ್ತ್ರೀಯರು\), ಅನ್ನವರ್ ತಮ್ = ಅಂಥವರ, ಮಾನ್ ನೋಕ್ಕಮ್ = ಜಿಂಕೆಯ \(ಚಪಲತೆಯ\) ನೋಟವನ್ನು, ಉಣ್ಡು = ಅನುಭವಿಸಿ, ಆಙ್ಗು = ಅಲ್ಲಿ \(ಅವರಿಂದ\), ಅಣಿಮುಱುವಲ್ = ಸುಂದರವಾದ ಮಂದಹಾಸದ, ಇನ್ ಅಮುದಮ್ = ಇನಿದಾದ ಅಮೃತವನ್ನು, ಮಾನ್ದಿ ಇರುಪ್ಪಾರ್ = ಕುಡಿಯುತ್ತಿರುವವರು, ಅನ್ನ = ಅಂಥ, ಅಱತ್ತಿನ್ = ಧರ್ಮದ, ಪಯನ್ =ಫಲವು, ಆವದು = ಆಗುವುದು \(ಲಭಿಸುವುದು\), ಒಣ್ = ಶ್ರೇಷ್ಠವಾದ, ಪೊರುಳುಮ್ = ಅರ್ಥಪುರುಷಾರ್ಥವೂ ಸಹ, ಅನ್ನ ತಿಱತ್ತದೇ = ಆ ರೀತಿಯದೇ \(ಆ ಬಗೆಯದೇ\), ಆದಲಾಲ್ = ಆದ್ದರಿಂದ, ಕಾಮತ್ತಿನ್ = ಕಾಮಪುರುಷಾರ್ಥದ, ಮನ್ನುಮ್ = ಶಾಶ್ವತವಾದ \(ಸ್ಥಿರವಾದ\), ವೞಿ ಮುಱೈಯೇ = ಮಾರ್ಗದ ಕ್ರಮವೇ \(ಪದ್ಧತಿಯೇ\), ನಿಟ್ರುಮ್ ನಾನ್ = ನಾನು ನಿರ್ದರಿಸಿರುವುದು. 



ಮೊದಲಲ್ಲಿ ನಾನು ಹೇಳಿದ ಧರ್ಮಪುರುಷಾರ್ಥದ ಮಾರ್ಗವನ್ನು ಅನುಷ್ಠಾನ ಮಾಡುವವರು ಕಂಡೀರಾ, ಸಾವಿರಕಣ್ಣಿನ ದೇವತೆಗಳ ರಾಜನ ದಿವ್ಯವಾದ ನಗರವನ್ನು ಪ್ರವೇಶಿಸಿ ದೇವತೆಗಳ ಸ್ತುತಿಯನ್ನು ಸ್ವೀಕರಿಸಿ, ಅದ್ವಿತೀಯವಾದ ಪ್ರಕಾಶದಿಂದ ಕೂಡಿದ ನವಿಲುಗಳಿಂದಲೂ ಬಲಿಷ್ಠವಾದ ಸಿಂಹಗಳಿಂದಲೂ ಹೊರಲ್ಪಡುವ ಸುಂದರವಾದ ಮತ್ತು ದೃಢವಾದ ಸಿಂಹಾಸನದ ಮೇಲೆ ಕುಳಿತು, ವಿಶಾಲವಾದ ಕಣ್ಣುಗಳುಳ್ಳ ಕನ್ಯೆಯರಿಂದ ಚಾಮರವನ್ನು ಹಾಕಿಸಿಕೊಳ್ಳುತ್ತಾ, ಸುಖಕರವಾದ ಮೃದುವಾದ ಮಂದಮಾರುತವು \(ತಂಗಾಳಿಯು\) ಬೀಸುತ್ತಿರಲು, ಮಗ್ಗುಲಲ್ಲಿಯೇ ಇರುವ ಬಳುಕುವ ಸೂಕ್ಷ್ಮವಾದ ನಡುವಿನ ಹೆಂಗಸರ ಸುಂದರವಾದ ಮುಗುಳ್ನಗೆಯನ್ನೂ, ಬೆಳದಿಂಗಳು ಬಂದು ಹರಡುತ್ತಿರಲು, ಅವರ ಜಿಂಕೆಯ ನೋಟವನ್ನೂ ಅನುಭವಿಸುತ್ತಾ, ಆ ಪರಿಸ್ಥಿತಿಯಲ್ಲಿ ಸುಂದರವಾದ ಹೂಗಳು ತುಂಬಿರುವ ಸುವರ್ಣಮಯವಾದ ಕಲ್ಪವೃಕ್ಷದ ಕಾಡುಗಳು ತುಂಬಿರುವ ಪ್ರದೇಶದಲ್ಲೆಲ್ಲಾ, ದೃಢವಾಗಿ \(ಶಾಶ್ವತವಾಗಿ\) ಬೆಳೆದಿರುವ ಮಂದಾರಪುಷ್ಪಗಳ ಮಕರಂದ ಬಿಂದುಗಳಲ್ಲಿ ಇಂಪಾಗಿ ಗಾನಮಾಡುವ ದುಂಬಿಗಳು ತುಂಬಿರುವ ಉಪವನಗಳಲ್ಲೆಲ್ಲಾ, ಹೂವಿನ ಹಾರಗಳನ್ನು ಧರಿಸಿದ, ಅದಕ್ಕೆ ತಕ್ಕ ಹಾಗೆ ಸೊಬಗಿನ ನವಿಲಿನಂತೆತಲೆಗೂದಲನ್ನುಳ್ಳ, ಹಿತವಾದ ಮತ್ತು ವಿಶಾಲವಾದ ಕಣ್ಣುಗಳ ಬಳುಕುವ ಸೂಕ್ಷ್ಮನಡುವಿನ ಸ್ತ್ರೀಯರೊಡನೆ ಸ್ವತಂತ್ರವಾಗಿ ಸ್ವೇಚ್ಛೆಯಾಗಿ, ಎಲ್ಲಿ ಬೇಕೆಂದರಲ್ಲಿ ಆಟವಾಡುತ್ತಾ, ರತ್ನಮಯವಾದ ಸ್ಥಳಗಳಲ್ಲಿ, ಮಾಣಿಕ್ಯದ ಹೂಗೊಂಚಲಿನಿಂದ ಹೊರಡುವ ಮಿಂಚಿನಂಥ ಪ್ರಕಾಶದಿಂದ ತುಂಬಿದ ಸ್ಫಟಿಕಶಿಲೆಯಿಂದಾದ ಸ್ಥಳಗಳಲ್ಲಿ ಇಂಪಾದ ಸ್ವರ\(ರಾಗ\)ದಿಂದ ಕೂಡಿದ ವೀಣೆಯ ಗಾನವನ್ನು ಕೇಳಿ ಆನಂದಿಸುತ್ತಾ, ವಿಸ್ತಾರವಾದ ಆಕಾಶದಲ್ಲಿ ಅದಕ್ಕೆ ಹೊಂದಿಕೊಂಡಿರುವ ಮಿಂಚಿನ ಪ್ರಕಾಶದಿಂದ ಕೂಡಿದ ಮೋಡಗಳನ್ನು ಸ್ಪರ್ಹ್ಸಿಉತ್ತಾ ಸಂಚರಿಸುತ್ತಲೂ, ಬೆಳದಿಂಗಳನ್ನು ಚೆಲ್ಲುತ್ತಿರುವ ಪುರ್ಣಚಂದ್ರನನ್ನು ಸ್ಥಿರವಾದ ರತ್ನಮಯವಾದ ದೀಪದಂತೆ ತಗುಲಿಸಿ, ತಂಪಾದ ತಗುಲಿಸಿ, ತಂಪಾದ ಆಕರ್ಷಕವಾದ ಕಣ್ಣುಳ್ಳವರು ಕೊಂಡಾಡುವ ವಿಚಿತ್ರವಾದ ಹಾಸುಗೆಯ ಮೇಲೆ ದಟ್ಟನಾದ ಕಿಟಕಿ \(ಗವಾಕ್ಷಿ\)ಗಳಿಂದ ಸುತ್ತುವರಿಯಲ್ಪಟ್ಟು, ಅವುಗಳಕದಗಳು ತಾವಾಗಿ ತೆರೆಯಲು, ಹಂಸಗಳು ಕಲಕಿದ್ದರಿಂದ ತುಂಬಿ ಹರಡಿದ ಸುಂದರವಾದ ನೈದಿಲೆಯ ಸೂಕ್ಷ್ಮಪರಾಗಗಳನ್ನು ಹೊತ್ತು, ಸಾಟಿಯಿಲ್ಲದ ಮಂದಾರದ ಹೂಗಳನ್ನು ತೋಳುಗಳಿಗೆ ಕಟ್ಟಿಕೊಂಡು, ಕಲ್ಪವೃಕ್ಷದ ಹೂಗಳಲ್ಲಿ ತುಂಬಿರುವ ದುಂಬಿಗಳು ಹಿಂಬಾಲಿಸುತ್ತಿರಲು, ತಂಪಾದಮಂದಮಾರುತವು ಅಲ್ಲಿದೆ ನುಗ್ಗುತ್ತಿರಲು, ಯೌವನದ ಎಳೆಯಮೊಲೆಗಳ ಮೇಲೆ ಸುಗಂಧದ ಬಗ್ಗಡವನ್ನುಬಳಿದು ಅಲ್ಲಿಯೇ ಒಣಗಿಸಿರುವ, ಬಳುಕುವ ಸಣ್ಣ ನಡುವಿನ ಮೇಲೆ ಕೈಯಿಟ್ಟುಕೊಂಡು, ಆ ಯೌವನಮೊಲೆಗಳ ಮೇಲೆ ಚಿನ್ನದ ಮೊಗ್ಗುಗಳ ಹಾರವು ಸರಿದಾಡಿ ಸದ್ದುಮಾಡುತ್ತಿರಲು, ಮನಸ್ಸು ಕರಗಿ, ಅಲ್ಲಿನ ರೆಪ್ಪೆಯಾಡಿಸದ ವಿಶಾಲವಾದ ಕಣ್ಣುಗಳ ದೇವತಾಸ್ತ್ರೀಯರ ಆಕರ್ಷಕವಾದ \(ಚಪಲದ\) ನೋಟವನ್ನುಂಡು, ಅವರ ಸುಂದರವಾದ ಮಂದಹಾಸದ ಇನಿದಾದ ಅಮೃತವನ್ನು ಕುಡಿಯುತ್ತಿರುವರು. ಶ್ರೇಷ್ಠವಾದ ಅರ್ಥಪುರುಷಾರ್ಥದಲ್ಲೂ ಸಹ ಅಂಥ ಧರ್ಮಪುರುಷಾರ್ಥದ ಪಲವೇ ಲಭಿಸುವುದು. ಅದೂ ಸಹ ಆ ಬಗೆಯದೇ ಆದ್ದರಿಂದ, ನಾನು ಕಾಮಪುರುಷಾರ್ಥದ ಶಾಶ್ವತವಾದ ಮಾರ್ಗದ ಪದ್ಧತಿಯನ್ನೇ ನಿರ್ಧರಿಸಿಕೊಂಡಿರುವುದು. 



ಹಿಂದಿನ ಪಾಶುರಭಾಗದಲ್ಲಿ, ಮೋಕ್ಷಪ್ರಾಪ್ತಿಗೆ ಅರ್ಚಿರಾದಿ ಮಾರ್ಗದ ಕ್ರಮವನ್ನುಯಾರೂ ನಿರ್ದಿಷ್ಟವಾಗಿ, ನಿದರ್ಶನ ಪೂರ್ವಕವಾಗಿ ತಿಳಿಯಹೇಳಲಿಲ್ಲ ಎಂದು ಬಳಿಕ, ’ನಾವು ಈಗ ಕಂಡುಕೊಳ್ಳಬೇಕಾದ ಪ್ರಶೆನದಲ್ಲ’ – ಎಂದು ಆಳ್ವಾರರು ಹೇಳಿದರು. ಎಂದರೆ, ಮನುಷ್ಯನು ಗತಿಸಿದ ಬಳಿಕ ನಡೆಯುವ ಜಾಡು ಯಾವುದುಎಂದು ತಿಳಿದುಕೊಳ್ಳುವುದಕ್ಕೆ ಬದಲಾಗಿ, ಇಲ್ಲಿ, ಬದುಕಿರುವಾಗಲೇ ಯಾವ ಜಾಡನ್ನು ಹಿಡಿದರೆ ಅದು ನಮ್ಮನ್ನು ತಪ್ಪದೆ ಮೋಕ್ಷಕ್ಕೆ ಒಯ್ಯುವುದು ಎಂಬುದನ್ನು ನಾವು ನಿರ್ಧರಿಸಿಕೊಳ್ಳಬೇಕಾದಷ್ಟು ನಮ್ಮ ಈಗಿನ ಕರ್ತವ್ಯ – ಎನ್ನಲಾಯಿತು. 



ಈ ಪಾಶುರಭಾಗದಲ್ಲಿ ಧರ್ಮ ಮತ್ತು ಅರ್ಥಪುರುಷಾರ್ಥಗಳನ್ನು ಅನುಷ್ಠಾನ ಮಾಡುವುದರಿಂದ ಫಲವೇನು ಎಂಬುದನ್ನು ಸ್ಪಷ್ಟವಾಗಿ ಹೇಳಲಾಗುತ್ತದೆ. 



ಆಳ್ವಾರರು ಹೇಳುತ್ತಾರೆ: ಧರ್ಮಮಾರ್ಗವನ್ನು ತಪ್ಪದೆ ಅನುಸರಿಸಿದವನಿಗೆ, ಅವನು ಗತಿಸಿದ ಬಳಿಕ, ಸ್ವರ್ಗಲೋಕವು ಪ್ರಾಪ್ತವಾಗುವುದು. ಅಲ್ಲಿ ಕಲ್ಪವೃಕ್ಷದ ಕಾಡುಗಳಲ್ಲಿ, ಮಂದಾರಪುಷ್ಪಗಳ ಉಪವನಗಳಲ್ಲಿ ವಿಸ್ತಾರವಾದ, ಆಕಾಶದಲ್ಲಿ ಸ್ವೇಚ್ಛೆಯ ಸಂಚಾರವೂ, ಸದಾ ತಂಪಾದ ಮಂದಮಾರುತದ ಹಿತವೂ, ವಿಲಕ್ಷಣವಾದ ಗಂಧಪುಷ್ಪಗಳ ಅನುಭವವೂ, ಎಡೆಬಿಡದಂತೆ ದೇವತಾಸ್ತ್ರೀಯರ ಸಂಗವೂ, ರಾಜೋಪಚಾರವೂ, ಇಂಪಾದ ಗಾನ ಮಾಧುರ್ಯದ ಆನಂದವೂ ಉಂಟಾಗುವುದು. ಇವುಗಳನ್ನೆಲ್ಲಾ ಅನುಭವಿಸುತ್ತಾ ಅವನು ಆನಂದಿಸುತ್ತಿರಬಹುದು ಅರ್ಥಮಾರ್ಗವನ್ನು ಅನುಸರಿಸುವವನೂ ಅದೇ ಬಗೆಯ ಫಲಗಳನ್ನು ಅನುಭವಿಸುವನು. ಆದ್ದರಿಂದಲೇ, ನಾನು ಕಾಮಪುರುಷಾರ್ಥವನ್ನು ಅನುಷ್ಠಿಸಲು ನಿರ್ಧರಿಸಿದ್ದೇನೆ. 



ಕಂಡು, ಅರಿಯದ, ಅನುಭವಿಸದ, ವಿಷಯವನ್ನು ಎಷ್ಟು ಚೆನ್ನಾಗಿ ಹೇಳಿದರೂ ಅದು ಅಪೂರ್ಣವೇ\! ಇಲ್ಲಿ ಸ್ವರ್ಗಸುಖದ ವರ್ಣನೆ ಹಾಗಿದೆ. ಆದರೆ, ಅದೆಲ್ಲ ಕ್ಷಣಿಕವಾದ್ದರಿಂದ, ಶಾಶ್ವತವಲ್ಲವಾದ್ದರಿಂದ, ಮೋಕ್ಷವನ್ನು ಗಳಿಸಿಕೊಳ್ಳಲು ಮತ್ತೇನು ಮಾಡಬೇಕು, ಅದಕ್ಕೆ ಸುಲಭಮಾರ್ಗವಿಲ್ಲವೇ ಎಂಬುದು. ಆಳ್ವಾರರ ಮುಖ್ಯವಾದ ಹವಣಿಕೆ. ಓದುಗರ ದೃಷ್ಟಿ ಅದರ ಕಡೆ ಇರಬೇಕು. 



೩೭. ..............................................ಮಾನೋಕ್ಕಿನ್

ಅನ್ನನಡೈಯಾ ರಲರೇಶ ಆಡವರ್ ಮೇಲ್,



೨೮. ಮನ್ನು ಮಡಲೂರಾ ರೆನ್ಬದೋರ್ ಪಾಶಹಮುಮ್,

ತೆನ್ನುರೈಯಿಱ್ ಕೇಟ್ಟಱವದುಣ್ಡು, ಅದನೈಯಾನ್ದೆಳಿಯೋಮ್



೩೯. ಮನ್ನುಮ್ ವಡನೆಱಿಯೇ ವೇಣ್ಡಿನೋಮ್ .................

...........................................................................



ಮಾನ್ ನೋಕ್ಕಿನ್ = ಜಿಂಕೆಯ ನೋಟದ, ಅನ್ನಮ್ ನಡೈಯಾರ್ = ಹಂಸದ ನಡಗೆಯುಳ್ಳವರು, ಅಲರ್ = \(ಪ್ರೇಮಿಗಳನ್ನು ಕುರಿತು\) ಆಡಿಕೊಂಡು, ಏಶ = ಪರಿಹಾಸ್ಯಮಾಡುವಂತೆ, ಆಡವರ್ ಮೇಲ್ = ಪುರುಷರಮೇಲೆ, ಮನ್ನುಮ್ ದೃಢವಾದ, ಮಡಲ್ = ಪ್ರೇಮವನ್ನು ಪ್ರಕಟಿಸರು, ಎನ್ ಬದು = ಎಂಬ, ಓರ್ ವಾಶಹಮುಮ್ = ಒಂದು ವಾಕ್ಯವೂ, ತೆನ್ ಉರೈಯಿಲ್ = ದಕ್ಷಿಣದ ಭಾಷೆಯಲ್ಲಿ \(ತಮಿಳು ಭಾಷೆಯಲ್ಲಿ\), ಕೇಟ್ಟು = ಕೇಳಿ, ಅಱಿವದು = ತಿಳಿದಿರುವುದು \(ತಿಳಿಯುವುದು\), ಉಣ್ಡು = ಇದೆ, ಅದನೈ = ಅದನ್ನು, ಯಾಮ್ = ನಾವು, ತೆಳಿಯೋಮ್ = ತಿಳಿದಿದ್ದೇವೆ, ಮನ್ನುಮ್ = ಶಾಶ್ವತವಾದ, ವಡನೆಱಿಯೇ = ಉತ್ತರದ ಮಾರ್‍ಗವನ್ನೇ \(ಸಂಸ್ಕೃತದ ವೇದಗಳ – ಮಾರ್ಗವನ್ನೇ\), ವೇಣ್ಡಿನೋಮ್ = ಆಶಿಸಿದ್ದೇವೆ.



ಜಿಂಕೆಯ ನೋಟದ, ಹಂಸದ ನಡಗೆಯುಳ್ಳವರು ಪ್ರೇಮಿಗಳನ್ನು ಕುರಿತು ಆಡಿಕೊಂಡು ಪರಿಹಾಸ್ಯ ಮಾಡುವಂತೆ ಪುರುಷರಮೇಲೆ ದೃಢವಾದ ಪ್ರೇಮವನ್ನು ಪ್ರಕಟಿಸರು ಎಂಬುದೊಂದು ವಾಕ್ಯವನ್ನು ದಕ್ಷಿಣದ ಭಾಷೆಯಲ್ಲಿ ಕೇಳಿ ತಿಳಿದಿರುವುದು ಉಂಟು. ಅದನ್ನು ನಾವು ಅರಿತಿದ್ದೇವೆ. ಶಾಶ್ವತವಾದ ಉತ್ತರದ ಮಾರ್ಗವನ್ನೇ ಆಶಿಸಿದ್ದೇವೆ. 



ಹಿಂದಿನ ಪಾಶುರಭಾಗದಲ್ಲಿ – “ನಾನು ಕಾಮಪುರುಷಾರ್ಥವನ್ನು ಅನುಷ್ಠಿಸಲು ನಿರ್ಧರಿಸಿದ್ದೇನೆ” ಎಂದು ಘೋಷಿಸಿದರಷ್ಟೆ. ಅದರ ಬಗೆಗೆ ಮಾತನ್ನು ಇಲ್ಲಿ ಮುಂದುವರಿಸುತ್ತಾರೆ. 



ಆಳ್ವಾರರು ಹೇಳುತ್ತಾರೆ: ಸುಂದರಿಯರಾದ ಯುವತಿಯರು. ಇತರರು ಆಡಿಕೊಂಡು ಪರಿಹಾಸ್ಯಮಾಡುವಂತೆ, ಪುರುಷರ ಮೇಲಿರುವ ತಮ್ಮ ಪ್ರೇಮವನ್ನು ಪ್ರಕಟಿಸುವುದಿಲ್ಲ. ತಮಿಳುಭಾಷೆಯಲ್ಲಿ “ಪ್ರೇಮದ ಪ್ರಕಟಣೆ ಮಾಡಬಾರದು” ಎಂಬ ಒಂದು ವಾಕ್ಯವಿದೆ. ನಾವದನ್ನು ಕೇಳಿಯೂ ಇದ್ದೇವೆ, ಅರಿತೂ ಇದ್ದೇವೆ. ಆದರೂ ಸುಪ್ರಸಿದ್ಧವಾದ ಸಂಸ್ಕೃತದ ಮಾರ್ಗವನ್ನೇ ಎಂದರೆ, ಕಾಮಪುರುಷಾರ್ಥದ ಅನುಷ್ಠಾನವನ್ನೇ ಆಶಿಸಿ ಹಿಡಿದಿದ್ದೇವೆ. 



೩೯...................................................ವೇಣ್ದಾದಾರ್

ತೆನ್ನನ್ ಪೊದಿಯಿಲ್ ಶೆಮಿಂಜನ್ದನಕ್ಕೂೞಿಮ್ಬಿನ್,



೪೦. ಅನ್ನದೋರ್ ತನ್ಮೈಯೞಿಯಾದಾರ್, ಆಯನ್ ವೇಯ್

ಇನ್ನಿಶೈಯೋಶೈಕ್ಕಿರಙ್ಗಾದಾರ್, ಮಾಲ್ ವಿಡೈಯಿನ್



೪೧. ಮನ್ನು ಮಣಿ ಪುಲಮ್ಬ ವಾಡಾದಾರ್, ಪೆಣ್ಣೈಮೇಲ್

ಪಿನ್ನುಮವ್ವನ್ ಱಿಲ್ ಪೆಡೈವಾಯ್ ಚ್ಚಿಱುಕುರುಉಕ್ಕೂ,



೪೨. ಉನ್ನಿಯುಡಲುರುಹಿನೈಯಾದಾರ್, ಉಮ್ಬರ್ ವಾಯ್

ತ್ತುನ್ನ್ ಮದಿಯುಹುತ್ತ ತೂದಿಲಾ ನೀಣೆರುಪ್ಪಿಲ್,



೪೩. ತಮ್ಮುಡಲಮ್ ವೇವತ್ತಳರಾದಾರ್, ಕಾಮವೇಳ್

ಮನ್ನುಂಜಿಲೈವಾಯ್ ಮಲರ್ ವಾಳಿ ಕೋತ್ತೆಯ್ಯ



೪೪. ಪೊನ್ನೆಡು ವೀದಿ ಪುಹಾದಾರ್, ......................

.....................................................................



ವೇಣ್ಡಾದಾರ್ = ಆಶಿಸದವರು, ತೆನ್ನನ್ = ದಕ್ಷಿಣದರಾಜನ \(ಪಾಂಡ್ಯರಾಜನ\), ಪೊದಿಯಿಲ್ = ಕಾಡಿನಲ್ಲಿ \(ತೋಪಿನಲ್ಲಿ\), ಶೆಳು = ಸಮೃದ್ಧವಾದ \(ಸೊಂಪಾಗಿಬೆಳೆದ\), ಚನ್ದನಮ್ = ಶ್ರೀಗಂಧದ, ಕುೞಮ್ಬಿನ್ = ಬಗ್ಗಡದ್, ಅನ್ನ್ದೋರ್ = ಅಂಥದೊಂದು ತನ್ಮೈ = ಸ್ವಭಾವವನ್ನು, ಅಱಿಯಾದಾರ್ = ಅರಿಯದವರು, ಆಯನ್ = ಗೋವಳನ, ವೇಯ್ = ಬಿದಿರಿನ ಕೊಳಲಿನ, ಇನ್ = ಇನಿದಾದ, ಇಶೈ = ಗಾನದ, ಓಶೈಕ್ಕು = ನಾದಕ್ಕೆ, ಇರಙ್ಗಾದಾರ್ = ಮನಕರಗದವರು, ಮಾಲ್ ವಿಡೈಯಿನ್ = ವ್ಯಾಮೋಹದಿಂದ ನುಗ್ಗಿ ಬರುವ ಪೋರಿಯ, ಮನ್ನು= ಉತ್ತಮವಾದ, ಮಣಿ = ಗಂಟೆಯು, ಪುಲಮ್ಬು = ಸದ್ದುಮಾಡಲು, ವಾಡಾದಾರ್ = ಮನಕಲಕದವರು, ಪೆಣ್ಣೈಮೇಲ್ = ತಾಳೆಯ ಮರದ ಮೇಲೆ, ಪಿನ್ನುಮ್= ಕೂಡಿಕೊಂಡಿರುವ, ಅನ್ ಱಿಲ್ = ಕ್ರೌಂಚಪಕ್ಷಿಯು, ಪೆಡೈವಾಯ್ = ಹೆಣ್ಣುಪಕ್ಷಿಯಲ್ಲಿ, \(ಮಾಡುವ\) ಶಿಱು = ಸಣ್ಣ, ಕುರಲುಕ್ಕು = ಧ್ವನಿಗೆ, ಉನ್ನಿ = ನೆನೆದು, ಉಡಲ್ = ದೇಹವು, ಉರುಹಿ = ಸವೆದು, ನೈಯಾದಾರ್ = ವ್ಯಥೆಗೊಳ್ಳದವರು, ಉಮ್ಬರ್ವಾಯ್ = ಆಕಾಶದಲ್ಲಿ, ತುನ್ನು = ತುಂಬಿರುವ, ಮದಿ = ಚಂದ್ರನು, ಉಹುತ್ತ = ಸುರಿಸಿದ, ತೂನಿಲಾ = ಪರಿಶುದ್ಧವಾದ ಬೆಳದಿಂಗಳ, ನೀಳ್ ನೆರುಪ್ಪಿಲ್ = ದೀರ್ಘವಾದ ಬೆಂಕಿಯಲ್ಲಿ, ತಮ್ ಉಡಲಮ್ = ತಮ್ಮ ದೇಹವನ್ನು, ವೇವ = ಬೇಯಲು \(ಬಿಟ್ಟು\) ತಳರಾದಾರ್ = ಅನುಭವಿಸದವರು\(ಕೃಶಗೊಳ್ಳದವರು\), ಕಾಮವೇಳ್ = ಮನ್ಮಥನ, ಶಿಲೈವಾಯ್ = ಬಿಲ್ಲಿನಲ್ಲಿ, ಮನ್ನುಮ್ = \(ಸ್ಥಿರವಾಗಿರುವ\) ಮಲರ್ ವಾಳಿ = ಹೂವಿನ ಬಾಣಗಳನ್ನು, ಕೋತ್ತು = ತೊಡಿಸಿ, ಎಯ್ಯ = ಪ್ರಯೋಗಿಸಲು, ಪೊನ್ = ಸುಂದರವಾದ, ನೆಡುವೀದಿ= ದೊಡ್ಡ ಬೀದಿಗಳನ್ನುಪುಹಾದಾರ್ = ಪ್ರವೇಶಿದವರು. 



ಆಶಿಸದವರು ದಕ್ಷಿಣದ ರಾಜನ ಕಾಡಿನಲ್ಲಿ ಸೊಂಪಾಗಿ ಬೆಳೆದ ಶ್ರೀಗಂಧದ ಬಗ್ಗಡದಿಂದ ಒಂದು ಸ್ವಭಾವವನ್ನು ಅರಿಯದವರು, ಗೋವಳನ ಕೊಳಲಿನ ಇಂಪಾದ ಗಾನದ ನಾದಕ್ಕೆ ಮನಕರಗದವರು, ವ್ಯಾಮೋಹದಿಂದ ನುಗ್ಗಿ ಬರುವ ಹೋರಿಯ ಉತ್ತಮವಾದ ಗಂಟೆಯ ಸದ್ದಿಗೆ ಮನಕಲಕದವರು, ತಾಳೆಯ ಮರದಮೇಲೆ ಕೂಡಿಕೊಂಡಿರುವ ಕ್ರೌಂಚಪಕ್ಷಿಯು ಹೆಣ್ಣುಪಕ್ಷಿಯಲ್ಲಿ ಮಾಡುವ ಸಣ್ಣಧ್ವನಿಗೆ, ದೇಹವು ಸವೆದು, ವ್ಯಥೆಗೊಳ್ಳದವರು, ಆಕಾಶದಲ್ಲಿ ಪೂರ್ಣಚಂದ್ರನು ಸುರಿಸುವ ಪರಿಶುದ್ಧವಾದ ಬೆಳದಿಂಗಳ ದೀರ್ಘವಾದ ಬೆಂಕಿಯಲ್ಲಿ ತಮ್ಮ ದೇಹವನ್ನು ಬೇಯಲು ಬಿಟ್ಟು, ಕೃಶಗೊಳ್ಳದವರು, ಕಾಮದೇವನ ಬಿಲ್ಲಿನಲ್ಲಿ ಸಿದ್ಧವಾಗಿರುವ ಹೂವಿನ ಬಾಣಗಳನ್ನು ತೊಡಿಸಿ ಪ್ರಯೋಗಿಸಲು, ಸುಂದರವಾದ ದೊಡ್ಡ ಬೀದಿಗಳನ್ನು ಪ್ರವೇಶಿಸದವರು.



“ಕಾಮಪುರುಷಾರ್ಥವನ್ನು ನಾನು ಆಶಿಸಿದ್ದೇನೆ” – ಎಂದರು ಆಳ್ವಾರರು ಹಿಂದಿನ ಪಾಶುರಭಾಗದಲ್ಲಿ. 



ಇಲ್ಲಿ, ಕಾಮ \(ಪ್ರೇಮ\)ದ ಸಹಜಸ್ವಭಾವವಾದ ’ಪ್ರಿಯಮಿಲನ’ವನ್ನು ಅನುಭವಿಸಲಾರದೆ, ವಿರಹಿಯಾದವರು ಹೇಗೆ ಸಂಕಟಪಡುತ್ತಾರೆಂಬ ವಿಷಯವನ್ನು ಕೆಲವು ಸಾಮಾನ್ಯ ನಿದರ್ಶನ ಮೂಲಕ ತಿಳಿಯಹೇಳುತ್ತಾರೆ. 



ಶ್ರೀಗಂಧವನ್ನು ಮೈಗೆಲ್ಲಾ ಹಚ್ಚಿಕೊಂಡು ಆನಂದಿಸುವುದೂ, ಮಧುರಗಾನಕ್ಕೆ ಮನಸೋತು ಆನಂದಿಸುವುದೂ, ಬೆದೆಯೇರಿದ ಹೋರಿಯ ಗಂಟೆಯ ನಾದಕ್ಕೆ ಸಂತೋಷಿಸುವುದೂ, ಪಕ್ಷಿಗಳ ಕೂಡಿಕೆಯನ್ನು ಅವುಗಳ ಮೆಲುದನಿಯನ್ನು ನೋಡಿ, ಕೇಳಿ ಹರ್ಷಿಸುವುದೂ, ಶುದ್ಧವಾದ ಹುಣ್ಣಿಮೆಯ ಬೆಳದಿಂಗಳಲ್ಲಿ ಮೈಒಡ್ಡಿ ಆನಂದಿಸುವುದೂ, ಕಾಮವನ್ನು ಪ್ರಕಟಗೊಳಿಸದಿರುವುದೂ ಒಂದು ಉತ್ತಮ ಸ್ವಭಾವ. ಇದಕ್ಕೆ ವಿರೋಧವಾಗಿ ನಡೆದುಕೊಳ್ಳುವವರೆಲ್ಲ, ಪ್ರೇಮಿಗಳಾಗಿ, ತಮ್ಮ ಪ್ರೇಮವನ್ನು ಸಾರ್ಥಕಗಳಿಸಿಕೊಳ್ಳದೆ ಹೋದ್ದರಿಂದ ವಿರಹಿಗಳಾಗಿ, ದೇಹವನ್ನೂ ಮನಸ್ಸನ್ನೂ ಸವೆಸುತ್ತಾ ಸಂಕಟಪಡುವವರು. 



ಆಳ್ವಾರರು ಹೇಳುತ್ತಾರೆ: ಉತ್ತಮವಾದ ಶ್ರೀಗಂಧವನ್ನು ಪೂಸಿಕೊಂಡು ಅದು ಬೆಂಕಿಯಂತೆ ದೇಹವನ್ನು ಸುಡುತ್ತದೆ ಎಂಬವರೂ, ಗೋವಳನ ಕೊಳಲಿನ ಮಧುರವಾದ ನಾದಕ್ಕೆ ಮನಸೋತು, ಸಂಕಟಪಡುವವರೂ, ಬೆದೆಗೊಂಡಹೋರಿಯು ದನದ ಮಂದೆಯಲ್ಲಿ ನುಗ್ಗಿ ಬರುವಾಗ ಅದರ ಕತ್ತಿನ ಗಂಟೆಯು ನಾದವನ್ನು ಕೇಳಿಯೇ ವ್ಯಥೆಪಡುವವರೂ, ತಾಳೆಯ ಮರದಲ್ಲಿ ಕ್ರೌಂಚ ದಂಪತಿಗಳು ಬೆರೆತು ಮೃದುವಾಗಿ ಸದ್ದು ಮಾಡುವುದನ್ನು ಕೇಳಿ \(ಕಂಡು\) ಸಂಕಟಪಡುವವರೂ, ಹುಣ್ಣಿಮೆಯ ಬೆಳದಿಂಗಳಿಗೆ ಮೈಒಡ್ಡಿ ಆನಂದಿಸದೆ, ಅದು ತಮ್ಮನ್ನು ಸುಡುವುದೆಂದು ಸಂಕಟಪಡುವವರೂ, ಪಂಚಬಾಣನ ಬಲೆಗೆ ಬಿದ್ದು, ಲಜ್ಜೆಯನ್ನೂ ಮರ್ಯಾದೆಯನ್ನೂ ಬಿಟ್ಟು ಬೀದಿಗಳಲ್ಲಿ ಉನ್ಮತ್ತರಾಗಿ ಸಂಚರಿಸುವವರೂ ವಿರಹಿಗಳಾದ ಪ್ರೇಮಿಗಳು. \(ಇಂಥವರ ಮೈಒಣಗಿ, ಮನಸ್ಸು ಕುಗ್ಗಿ, ಜೀವನವೇ ನಿರರ್ಥಕವೆಂಬ ಭಾವನೆ ತುಂಬಿರುತ್ತದೆ. ತಮ್ಮ ಪ್ರೇಮಿಯೊಡನೆ ಕೂಡಿದೊಡನೆಯೇ ಅದೆಲ್ಲ ಮಾಯವಾಗಿ, ಎಲ್ಲಿಯೂ ಕಾಣದ ಉತ್ಸಾಹ ಆನಂದಗಳು ಬಂದು ತುಂಬುತ್ತವೆ\) 



೪೪. ಶ್ಲೋಕಗಳು ಕನ್ನಡದಲ್ಲಿ ಬರೆದಿಲ್ಲ. 

೪೫. ಶ್ಲೋಕಗಳು ಕನ್ನಡದಲ್ಲಿ ಬರೆದಿಲ್ಲ.



ತಮ್ = ತಮ್ಮತಮ್ಮ, ಪೂ = ಸುಂದರವಾದ \(ಹೂಚೆಲ್ಲಿದ\), ಅಣೈ ಮೇಲ್ = ಹಾಸುಗೆಯಮೇಲೆ, ಶಿನ್ನಮ್ = ಅರಳಿದ, ಮಲರ್ = ಹೂವಿನ \(ಮುಡಿದ\) ಕುೞಲುಮ್ = ಕೂದಲನ್ನೂ, ಅಲ್ ಹುಲುಮ್ = ಪೃಷ್ಟಗಳನ್ನೂ, ಮೆಲ್ ಮುಲೈಯುಮ್ = ಮೃದುವಾದ ಮೊಲೆಗಳನ್ನೂ, ಇನ್ = ಹಿತಕರವಾದ, ಇಳ ವಾಡೈ = ಮಂದಮಾರುತವು, ತಡವ = ಸವರುತ್ತಿರಲು, ತಾಮ್ = ತಾವು\(ಅವರು\), ಕಣ್ತುಯಿಲುಮ್ = ಸುಖವಾಗಿ ನಿದ್ರಿಸುವ, ಪೊನ್ ಅನೈಯಾರ್ = ಚಿನ್ನದಂಥ \(ಹೆಂಗಸರು\)ವರು, ಪಿನ್ನುಮ್ = ಮೇಲಿಂದ ಮೇಲೆ, ತಿರುಉಱುವ = ಸೊಬಗನ್ನು ಹೆಚ್ಚಿಸಲು



ತಮ್ಮ ಸುಂದರವಾದ \(ಹೂಚೆಲ್ಲಿದ\) ಹಾಸುಗೆಯ ಮೇಲೆ ಅರಳಿದ \(ಅರಳುತ್ತಿರುವ\) ಹೂವನ್ನು ಮುಡಿದ ಕೂದಲನ್ನೂ, ತಮ್ಮ ಪೃಷ್ಟಗಳನ್ನೂ, ಮೃದುವಾದ ಮೊಲೆಗಳನ್ನೂ ಮೃದುವಾಗಿ ಮಂದಮಾರುತವು ಸವರುತ್ತಿರಲು, ಸುಖವಾಗಿ ನಿದ್ರಿಸುತ್ತಾ ಮೇಲಿಂದ ಮೇಲೆ ತಮ್ಮ ಸೊಬಗನ್ನು ಹೆಚ್ಚಿಸಿಕೊಳ್ಳುತ್ತಿರಲು. 



ಇಲ್ಲಿ ವಿವರಿಸಿರುವ ವಿಷಯಗಳಿಗೆ ಒಂದೊಂದೂ ವಿರುದ್ಧವಾಗಿ ವರ್ತಿಸುವುದು ವಿರಹಿಗಳಿಗೆ. ಮಂದಮಾರುತವು ವಿರಹಿಗೆ ವೈರಿಯೋ ಇದ್ದಂತೆ. ತಮ್ಮ ವಿರಹವೇದನೆಯನ್ನು ಸಹಿಸಲಾರದೆ ನಿದ್ರಿಸದೆ ಹಾಸುಗೆಯಲ್ಲಿ ಹೊರಳಾದುತ್ತಾ ಬಿದ್ದು ಸಂಕಟಪಡುತ್ತಿರುವಾಗ, ಮಂದಮಾರುತನಿಮ್ದ ಅವರಿಗೆ ಪ್ರಯೋಜನವೆಲ್ಲಿಯದು? ಅವರ ಅಳಿಯುವ ಸೊಬಗು ಎಲ್ಲಿಯಾದರೂ \(ಯಾವುದರಿಂದಲಾದರೂ\) ಹೆಚ್ಚುವುದೇ? 



೪೬. ..............................................ಪೋರ್ ವೇನ್ದನ್



೪೬. ತನ್ನುಡೈಯ ತಾದೈ ಪಣಿಯಾ ಲರಶೊೞಿನ್ದು,

ಪೊನ್ನಹರಮ್ ಪಿನ್ನೇ ಪುಲಮ್ಬ ವಾಙ್ಗೊಣ್ಡು,



೪೭. ಮನ್ನುಮ್ ವಳನಾಡು ಕೈವಿಟ್ಟು, ಮಾದಿರಙ್ಗಳ್

ಮಿನ್ನುಱುವಿಲ್ ವಿಣ್ ದೇರ್ ತಿರಿನ್ದು ವೆಳಿಪಟ್ಟು,



೪೮. ಕನ್ನಿರೈನ್ದು ಶೀಯ್ ನ್ದು ಕಱೈಯುಡೈನ್ದು ಕಾಲ್ ಶುೞಿನ್ ಱು,

ಪಿನ್ನುನ್ ತಿರೈ ವಯುಟ್ರುಮ್ ಪೇಯೇ ತಿರಿನ್ದುಲವಾ, 



೪೯. ಕೊನ್ನವಿಲುಮ್ ವೆಙ್ಗಾನತ್ತೂಡು, ಕೊಡುಙ್ಗದಿರೋನ್,

ತುನ್ನು ವೆಯಿಲ್ ವಱುತ್ತ ವೆಮ್ ಪರಲ್ ಮೇಲ್ ಪಂಜಡಿಯಾಲ್,



೫೦. ಮನ್ನ ವಿರಾಮನ್ ಪಿನ್ ಐದೇವಿ ಯೆನ್ ಱುರೈಕ್ಕೂಮ್,

ಅನ್ನ ನಡೈಯ ವಣಙ್ಗು ನಡನ್ದಿಲಳೇ. 



ಪೋರ್ ವೇನ್ದನ್ = ಯುದ್ಧದಲ್ಲಿ ಪ್ರವೀಣನಾದವನು \(ಶ್ರೀರಾಮನು\), ತನ್ನುಡೈಯ = ತನ, ತಾದೈ = ತಂದೆಯ, ಪಣಿಯಾಲ್ = ಕಟ್ಟಳೆಯಂತೆ, ಅರಶು= ಅರಸತಿಗೆಯನ್ನದರ ಒಳಿನ್ದು = ಬಿಟ್ಟುಕೊಟ್ಟು,ಪೊನ್ ನಹರಮ್ = ಸುಂದರ ನಗರವೇ, ಪಿನ್ನೇ = ಹಿಂಬಾಲಿಸಿ, ಪುಲಮ್ಬು = ರೋದಿಸಲು, ವಲಙ್ಗೊಣ್ಡು = ಆಜ್ಞೆಯನ್ನು ಶಿರಸಾವಹಿಸಿ, ಮನ್ನುಮ್ = ಶಾಶ್ವತವಾದ, ವಳಮ್ = \(ಫಲವತ್ತಾದ\) ಸಂಪತ್ತು ತುಂಬಿದ ನಾಡನ್ನು, ಕೈವಿಟ್ಟು = ಕೈಬಿಟ್ಟು, ಮಾದಿರಙ್ಗಳ್ = ದಿಕ್ಸೂಚಿಗಳಾಗಿ, ಮಿನ್ ಉರುವಿಲ್ = ಮಿಂಚಿನ ಹಾಗಿರುವ, ವೆಣ್ ತೇರ್ = ಹೊಳೆಯುವ ಬಿಸಿಲ್ಗುದುರೆಯನ್ನು ಹಿಂಬಾಲಿಸಿ, ತಿರಿನ್ದು= ತಿರುಗಾಡಿ, ವೆಳಿಪ್ಪಟ್ಟು = ಅವುಗಳಿಂದ ಹೊರಬಿದ್ದು, ಕಲ್ ನಿರೈನ್ದು = ಕಲ್ಲುಗಳು ತುಂಬಿರುವ, ತೀಯ್ ನ್ದು = ಬೆಂಕಿಯಿಂದ ಸುಟ್ಟಿರುವ, ಕಱೈ ಉಡೈನ್ದು = ಕಳೆಗಳು ಒಡೆದು, ಕಾಲ್ ಶುೞಿನ್ ಱು = ಗಾಳಿಯು ಸುತ್ತಿಸುತ್ತಿ ಬೀಸುತ್ತಿರಲು, ಪಿನ್ನುಮ್ = ಇನ್ನೂ ಹೆಚ್ಚಾಗಿ, ತಿರೈವಯಿಟ್ರುಮ್ = ಮುದುರಿದ \(ಸುಕ್ಕೂಬಿದ್ದಿರುವ\) ಹೊಟ್ಟೆಯಿಂದ, ಪೇಯೇ = \(ಪಿಶಾಚಿಗಳು\) ಭೂತಗಳು, ತಿರಿನ್ದು ಉಲವಾ = ಅಲೆದಾಡಿಕೊಂಡಿರುವ, ಕೊಲ್ ನವಿಲುಮ್ = ಕೊಲೆಯಿಂದ ತುಂಬಿರುವ, ವೆಮ್ ಕಾನತ್ತು ಊಡು = ಭಯಂಕರವಾದ ಕಾಡಿನ ನಡುವೆ, ಕೊಡು ಕದಿರೋನ್ = ಸುಡುವ ಕಿರಣಗಳವನು \(ಸೂರ್ಯನು\), ತುನ್ನು = ತುಂಬಿ ಹರಡಿದ, ವೆಯಿಲ್ = ಬಿಸಿಲಿನಲ್ಲಿ, ವಱುತ್ತ = ಹುರಿದಿಟ್ಟ್, ವೆಮ್ ಪರಲ್ ಮೇಲ್ = ಸುಡುವ ಕಲ್ಲಿನ ಹರಳುಗಳ ಮೇಲೆ, ಪಂಜು ಅಡಿಯಾಲ್ = ಹತ್ತಿಯಂಥ \(ಕೋಮಲವಾದ\) ಪಾದಗಳಿಂದ, ಮನ್ನನ್ = ರಾಜನಾದ \(ಪತಿದೇವನಾದ\), ಇರಾಮನ್ ಪಿನ್ = ಶ್ರೀರಾಮನ ಹಿಂದೆ, ವೈದೇವಿ ಎನ್ ಱು= ವೈದೇಹಿ ಎಂದು, ಉರೈಕ್ಕೂಮ್ = ಹೇಳಲ್ಪಡುವ, ಅನ್ನಮ್ ನಡೈಯ = ಹಂಸದ ನಡಗೆಯವಳಾಗಿ, ಅಣಙ್ಗು = ವಿಧೇಯಳಾಗಿ, ನಡನ್ದಿಲಳೇ = ನಡೆದಳಲ್ಲವೇ? 



ಯುದ್ಧದಲ್ಲಿ ಪ್ರವೀಣನಾದ \(ರಣಧೀರನಾದ\) ಶ್ರೀರಾಮನು ತನ್ನ ತಂದೆಯ ಕಟ್ಟಳೆಯಂತೆ ಅರಸುತನವನ್ನು ತೊರೆದು, ಸುಂದರವಾದ \(ಅಯೋಧ್ಯೆ\) ನಗರವೇ ಹಿಂಬಾಲಿಸಿ ರೋದಿಸುತ್ತಿರಲು, \(ತಂದೆಯ\) ಆಜ್ಞೆಯನ್ನು ಶಿರಸಾವಹಿಸಿ ಸಂಪದ್ಭರಿತವಾದ ಶಾಶ್ವತವಾದ ನಾಡನ್ನು ಕೈಬಿಟ್ಟು, ದಿಕ್ಸೂಚಿಗಳಂತೆ ಮಿಂಚಿನ ರೂಪದ ಬಿಸಿಲ್ಗುದುರೆಗಳನ್ನು ಹಿಂಬಾಲಿಸಿ, ಅಲೆದಾಡಿ, ಹೊರಬಿದ್ದು, ಕಲ್ಲುಗಳಿಂದ ತುಂಬಿರುವುದೂ, ಬೆಂಕಿಯಿಂದ ಸುಟ್ಟಿರುವುದೂ, ಕಳೆಗಳು ಒಡೆದಿರುವುದೂ, ಸುಳಿಗಾಳಿ ಬೀಸುವುದೂ ಆದ, ಸುಕ್ಕೂ ಬಿದ್ದಿರುವ ಹೊಟ್ಟೆಗಳುಳ್ಳ ಭೂತಗಳು ಅಲೆದಾಡುವಂಥ, ಕೊಲೆಯಿಂದಲೇ ತುಂಬಿರುವ ಭಯಂಕರವಾದ ಕಾಡಿನ ನಡುವೆ, ಸುಡುವ ಕಿರಣಗಳವನು ತುಂಬಿ ಹರಡಿರುವ ಬಿಸಿಲಿನಲ್ಲ್ ಹುರಿಯಲ್ಪಟ್ಟ ಸುಡುವ ಕಲ್ಲು ಹರಳುಗಳ ಮೇಲೆ ಹತ್ತಿಯಂತೆ ಕೋಮಲವಾದ ಪಾದಗಳುಳ್ಳ ’ವೈದೇಹಿ’ ಎಂದು ಕರೆಯಲ್ಪಡುವವಳು ರಾಜನಾದ ಶ್ರೀರಾಮನನ್ನು ಹಿಂಬಾಲಿಸಿ, ಹಂಸದ ನಡಗೆಯುಳ್ಳವಳಾದರೂ, ವಿಧೇಯಳಾಗಿ ನಡೆಯಲಿಲ್ಲವೇ? 



ಹಿಂದಿನ ಪಾಶುರಭಾಗಗಳಲ್ಲಿಅಗಲಿರುವ ಪ್ರೇಮಿಗಳುಪಡುವ ಸಂಕಟದ ವಿಷಯವನ್ನು ಕುರಿತು ವಿವರಿಸಲಾಯಿತು. ಇಲ್ಲಿ, ಕೂಡಿರುವ ಪ್ರೇಮಿಗಳು ಪಡುವ ಕಷ್ಟವನ್ನು ಕುರಿತ ಒಂದು ನಿದರ್ಶನವನ್ನು ಎತ್ತಿಕೊಳ್ಳಲಾಗಿದೆ. 



ತಾನು ರಾಜನಾಗಿ, ಸಿಂಹಾಸನವನ್ನೇರಿ, ಸುಖಸಂತೋಷಗಳಿಂದ ಮೆರೆಯುವುದಕ್ಕೆ ಬದಲಾಗಿ, ಶ್ರೀರಾಮನು ತನ್ನ ತಂದೆಯಆಜ್ಞೆಯನ್ನು ಶಿರಸಾವಹಿಸಿ, ಸಂಪದ್ಭರಿತವಾದ ರಾಜ್ಯವನ್ನು ತೊರೆದು, ಕಾಡಿಗೆ ಹೋದಾಗ, ಅವನ ಮಡದಿಯಾದ ವೈದೇಹಿಯೂ ಎಲ್ಲ ಬಗೆಯ ಸೌಖ್ಯವನ್ನೂ ಬದಿಗೊತ್ತಿ, ಕಲ್ಲುಮುಳ್ಳುಗಳಿಂದಲೂ, ಬಿಸಿಲಿನ ಬೇಗೆಯಿಂದಲೂ, ಸುಂಟಾರುಗಾಳಿಯಿಂದಲೂ, ಬೆಂಕಿಯ ಹೊಡೆತದಿಂದಲೂ, ಭೂತಗಳ ಅಲೆದಾಟದಿಂದಲೂ, ಕೊಲೆಯ ಭೀಕರ ಸದ್ದಿನಿಂದಲೂ ತುಂಬಿರುವ ಭಯಂಕರವಾದ ಕಾಡಿನಲ್ಲಿ ತನ್ನ ಪತಿದೇವನೊಡನೆ ಅಲೆದಾಡಲಿಲ್ಲವೇ? ತನ್ನ ಪತಿಯೊಡನೆ ಕೂಡಿ ಅವನ ಸುಖದುಃಖಗಳಲ್ಲಿ ಭಾಗಿಯಾಗುವುದೇ ಅವಳಿಗೆ ಸಂತೋಷವಲ್ಲವೇ? 



ನಿಜವಾದ ನಿಃಸ್ವಾರ್ಥ ಪ್ರೇಮವೆಂದರೆ ಇದೇ – ಎಂಬುದನ್ನು ಸೂಚಿಸುವ ನಿದರ್ಶನ ಇದೇ. 



೫೧. ಪಿನ್ನುಙ್ಕುರು ನೆಡುಙ್ಗಣ್ ಶೆವ್ವಾಯ್ ಪ್ಪಿಣೈನೋಕ್ಕಿನ್,

ಮಿನ್ನನೈಯ ನುಣ್ ಮರುಙ್ಗಲ್ ವೇದವತಿ ಯೆನ್ ಱುರೈಕ್ಕೂಮ್



೫೨. ಕನ್ನಿ, ಇನ್ನುಯಿರಾಙ್ಗಾದಲನೈಕ್ಕಾಣಾದು,

ತನ್ನುಡೈಯ ಮುನ್ದೋನ್ ಱಲ್ ಕೊಣ್ಡೇಹತ್ತಾನ್ ಶೆನ್ಱು, ಅಙ್ಗು



೫೩. ಅನ್ನವನೈನೋಕ್ಕಾದೞಿತ್ತುರಪ್ಪಿ, ವಾಳಮರುಳ್

ಕನ್ನವಿಲ್ ತೋಳ್ ಕಾಳೈಯೈ ಕ್ಕೈಪ್ಪಿಡಿತ್ತು ಮೀಣ್ಡುಮ್ ಪೋಯ್,



೫೪.ಪೊನ್ನವಿಲು ಮಾಹಮ್ ಪುಣರ್ ನ್ದಿಲಳೇ ......................

..................................................................................



ಪಿನ್ನುಮ್ = ಮತ್ತು \(ಅದಲ್ಲದೆ\), ಕರು = ಕಪ್ಪಾದ, ನೆಡು = ವಿಶಾಲವಾದ, ಕಣ್ = ಕಣ್ಣುಳ್ಳ, ಶೆವ್ವಾಯ್ = ಚೆಂದುಟಿಯ, ಪಿಣೈನೋಕ್ಕಿನ್ = ಜಿಂಕೆಯ ನೋಟವುಳ್ಳ, ಮಿನ್ ಅನೈಯ = ಮಿಂಚನ್ನು ಹೋಲುವ, ನುಣ್ = ಸೂಕ್ಷ್ಮವಾದ, ಮರುಙ್ಗಲ್ = ನಡುವಿನ, ವೇದವತಿ ಎನ್ ಱು = ವೇದವತಿಎಂದು, ಉರೈಕ್ಕೂಮ್ = ಹೇಳಲ್ಪಡುವ, ಕನ್ನಿ = ಕನ್ನಿಕೆಯು, ಇನ್ = ಇನಿದಾದ, ಉಯಿರ್ ಆಮ್ = ಪ್ರಾಣವೇ ಆಗಿರುವ, ಕಾದಲನೈ = ಪ್ರೇಮಿಯನ್ನು, ಕಾಣಾದು = ಕಾಣದೆ, ತನ್ನುಡೈಯ = ತನ್ನ, ಮುನ್ ತೋನ್ ಱಲ್ = ಮೊದಲ ಸೋಲನ್ನು, ಕೊಣ್ಡು = ಪಡೆದು, ಏಹ = ಹೋಗಲು, ತಾನ್ = ತಾನು, ಶೆನ್ ಱು= ಹೋಗಿ, ಅಙ್ಗು = ಅಲ್ಲಿ \(ಆ ಅವಸ್ಥೆಯಲ್ಲೇ\), ಅನ್ನವನೈ = ಅಂಥವನ್ನು \(ಆ ಸ್ವಭಾವದವನನ್ನು\) ನೋಕ್ಕಾದು = ಲಕ್ಷಿಸದೆ, ಅೞಿ ಉರಪ್ಪಿ = ಕಡುದುಃಖದಿಂದ ಗೋಳಾಡಿ \(ಚೀರಾಡಿ\), ವಾಳ್ ಅಮರುಳ್ = ಭಯಂಕರವಾದ ಯುದ್ಧದಲ್ಲಿ, ಕಲ್ ನವಿಲ್ ತೋಳ್ = ಕಠಿಣವಾದ ಮಾತನ್ನೂಶಕ್ತಿಯನ್ನೂ ಉಳ್ಳ, ಕಾಳೈಯೈ = ವೀರನನ್ನು ಕೈಪಿಡಿತ್ತು= ಕೈಹಿಡಿದು, ಮೀಣ್ಡುಮ್ ಪೋಯ್ = ಮತ್ತೆ ಹೋಗಿ, ಪೊನ್ ನವಿಲುಮ್ = ಸುಂದರವಾದ ಹೊಳೆಯುವ, ಆಹಮ್ = ಎದೆಯನ್ನು, ಪುಣರ್ ನ್ದಿಲಲೇ = ಅಪ್ಪಿಕೊಂಡಳಲ್ಲವೇ? 



ಅದಲ್ಲದೆ, ಕಪ್ಪಾದ, ವಿಶಾಲವಾಡ ಕಣ್ಣುಗಳುಳ್ಲ, ಚೆಂದುಟಿಯ, ಜಿಂಕೆಯ ನೋಟದ, ಮಿಂಚನ್ನುಹೋಲುವ ಸೂಕ್ಷ್ಮವಾದ ನಡುವಿನ ವೇದವತಿ ಎಂಬ ಕನ್ಯೆಯು, ಇನಿದಾದ ಪ್ರಾಣವೆ ಆಗಿರುವ ತನ್ನ ಪ್ರೇಮಿಯನ್ನು ಕಾಣದೆ, ತ್ನ್ನಮೊದಲ ಸೋಲನ್ನು ಪಡೆಯಲು, ತಾನು ಹೋಗಿ, ಆ ಅವಸ್ಥೆಯಲ್ಲೇ, ಅಂಥ ಅವನ್ನು ಲಕ್ಷಿಸದೆ, ಕಡುದುಃಖದಿಂದ ಗೋಳಾಡಿ, ಭಯಂಕರವಾದ ಯುದ್ಧದಲ್ಲಿ ಕಠಿಣವಾದ ಮಾತನ್ನೂ ಶಕ್ತಿಯನ್ನೂ ಉಳ್ಳ ವೀರನನ್ನು ಕೈಹಿಡಿದು, ಮತ್ತೆ ಹೋಗಿ, ಅವನ ಸುಂದರವಾಗಿ ಬೆಳಗುವ ಎದೆಯನ್ನು ಅಪ್ಪಿಕೊಂಡಳಲ್ಲವೇ? 



ಹಿಂದಿನ ಪಾಶುರಭಾಗದಲ್ಲಿ ಶ್ರೀರಾಮನ ಮಡದಿಯಾದ ವೈದೇಹಿಯು ತೋರಿದ ನಿಶ್ಚಲವೂ ಅಪ್ರತಿಮವೂ ಆದ ಪ್ರೇಮವನ್ನು ಕುರಿತು ನಿದರ್ಶನರೂಪದಲ್ಲಿ ಹೇಳಲಾಯಿತು. ಇಲ್ಲಿ ’ವೇದವತಿ’ ಎಂಬ ಮತ್ತೊಬ್ಬ ಕನ್ಯೆಯ ನಿಶ್ಚಲಪ್ರೇಮದ ನಿದರ್ಶನವನ್ನು ಕೊಡಲಾಗಿದೆ. 



೫೪. .........................................ಪೂಙ್ಗಙ್ಗೈ ಮುನ್ನಮ್

ಪುನಲ್ ಪರಕ್ಕೂಮ್ ನನ್ನಾಡನ್ ಮಿನ್ನಾಡುಮ್,



೫೫. ಕೊನ್ನವಿಲುಮ್ ನೀಳ್ ವೇಲ್ ಕುರುಕ್ಕಳ್ ಕುಲಮದಲೈ,

ತನ್ನಿಹರೊನ್ ಱಿಲ್ಲಾದ ವೆನ್ ಱಿತ್ತನಂಜಯನೈ.



೫೬. ಪನ್ನಾಹ ರಾಯನ್ ಮಡಪ್ಪಾವೈ, ಪಾವೈತನ್

ಮನ್ನಿಯ ನಾಣಚ್ಚಮ್ ಮಡಮೆನ್ ಱಿವೈಯಹಲ್,



೫೭. ತನ್ನುಡೈಯ ಕೊಙ್ಗೈ ಮುಹನೆರಿಯ, ತಾನವನ್ ಱನ್

ಪೊನ್ ವರೈಯಾಹನ್ತೞೇ ಇಕ್ಕೊಣ್ಡು ಪೋಯ್, ತನ್ದು



೫೮. ನನ್ನಹರಮ್ ಪುಕ್ಕೂ ನಯನ್ದಿನಿದು ವಾೞ್ ನ್ದದುವುಮ್,

ಮನ್ನುರೈಯಿಱ್ ಕೇಟ್ಟೞಿವದಿಲ್ಲೈಯೇ............................



ಪೂ = ಸುಂದರವಾದ, ಗಂಗೈ = ಗಂಗಾನದಿಯ, ಮುನ್ನಮ್ = ಮೊದಲಲ್ಲಿ, ಪುನಲ್ = ಪ್ರವಾಹವು, ಪರಕ್ಕೂಮ್ = ಹರಡುವ \(ಹರಡಿರುವ\), ನಲ್ ನಾಡಾನ್ = ಸಂಪದ್ಭರಿತವಾದ ನಾಡಿನರಾಜನಾದ, ಮಿನ್ ಆಡುಮ್ = ತೇಜಸ್ಸಿನಿಂದ ತುಂಬಿದ, ಕೊಲ್ ನವಿಲುಮ್ = ಕೊಲೆಯನ್ನು ನಡೆಸುವ, ನೀಲ್ ವೇಲ್ = ಉದ್ದನಾದ ವೇಲಾಯುಧವುಳ್ಲವನೂ, ಕುರುಕ್ಕಳ್ = ಕುರುಗಳ, ಕುಲಮ್ ಮದಲೈ = ಕುಲದಲ್ಲಿ ಹುಟ್ಟಿದವನೂ, ತನ್ = ತನಗೆ, ನಿಹರ್ ಒನ್ ಱು = ಸಮಾನರು \(ಜಯದಲ್ಲಿ\) ಒಬ್ಬರೂ, ಇಲ್ಲಾದ = ಇಲ್ಲದ, ವೆನ್ ಱಿ = ಜಯಶೀಲನೂ, ಆದ, ತನಂಜಯನೈ = ಧನಂಜಯನನ್ನು \(ಅರ್ಜುನನನ್ನು\), ಪನ್ನಾಹರಾಯನ್ = ಸರ್ಪರಾಜನ, ಮಡಮ್ ಪಾವೈ = ಪ್ರೀತಿಯ ಮಗಳಾದವಳು, ಪಾವೈತನ್ = ಸ್ತ್ರೀಸಹಜವಾದ, ಮನ್ನಿಯ = ಅವಳನ್ನು ಹೊಂದಿಕೊಂಡಿದ್ದ, ನಾಣ್, ಅಚ್ಚಮ್ ಮಡಮ್ = ನಾಚಿಕೆ, ಭಯ, ಮಾರ್ದವ, ಎನ್ ಱು = ಎಂಬ, ಇವೈ = ಇವುಗಳನ್ನು, ಅಹಲ = ಬಿಟ್ಟುಕೊಟ್ಟು, \(ಅಗಲಿ\), ತನ್ನುಡೈಯ = ತನ್ನ, ಕೊಙ್ಗೈಮುಹಮ್ = ಮೊಲೆಯ ತೊಟ್ಟುಗಳು, ನೆರಿಯ = ಮುದುರಿಹೋಗಿ, ತಾನ್ = ತಾನೇ, ಅವನ್ ತನ್ = ಅವನ, ಪೊನ್ ವರೈಆಹಮ್ = ಚಿನ್ನದ \(ಸುಂದರವಾದ\) ಬೆಟ್ಟದಂಥ ದೇಹವನ್ನು, ತೞೇ ಇಕ್ಕೊಣ್ಡ್ = ಆಲಿಂಗಿಸಿಕೊಂಡು, ತನದು= ತನ್ನ, ನಲ್ ನಹರಮ್ = ಪುಕ್ಕೂ= ಸೊಬಗಿನ ನಗರವನ್ನು ಹೊಕ್ಕೂ, ನಯನ್ದು = ಭಯಭಕ್ತಿಯಿಂದ, ಇನಿದು = ಸ್ವಲ್ಪಕಾಲ, ವಾಳ್ ನ್ದದುವುಮ್ = ಬಾಳಿದ್ದನ್ನು, ಮುನ್ ಉರೈಯಿಲ್ = ಹಿಂದಿನ ಇತಿಹಾಸದಲ್ಲಿ, ಕೇಟ್ಟು = ಕೇಳಿ, ಅಱಿವದು ಇಲ್ಲೈಯೇ = ತಿಳಿದಿಲ್ಲವೇ? 



ಸುಂದರವಾದ ಗಂಗಾನದಿಯ ಮುಖದಲ್ಲಿ ಪ್ರವಾಹವು ಹರಡಿರುವ ಸಂಪದ್ಭರಿತವಾದ ನಾಡಿನ ರಾಜನಾದ, ತೇಜಸ್ಸಿನಿಂದ ತುಂಬಿದ, ಕೊಲೆಯನ್ನು ನಡೆಸುವ, ಉದ್ದವಾದ ವೇಲಾಯುಧವುಳ್ಳವನೂ, ಕುರುಗಳ ಕುಲದಲ್ಲಿ ಹುಟ್ಟಿದವನೂ, ತನಗೆ ಜಯದಲ್ಲಿ ಸಮಾನರಾರೂ ಇಲ್ಲದವನೂ ಆದ ಧನಂಜಯನನ್ನು ಸರ್ಪರಾಜನ ಪ್ರೀತಿಯ ಮಗಳಾದವಳು, ಸ್ತ್ರೀಸಹಜವಾದ ನಾಚಿಕೆ, ಭಯ, ಮೃದುತ್ವ, ಎಂಬ ಇವುಗಳನ್ನು ನೀಗಿ, ತನ್ನ ಮೊಲೆಗಳ ತೊಟ್ಟುಗಳು ಮುದುರಿಹೋಗಿ, ತಾನೇ ಅವನ ಚಿನ್ನದ ಬೆಟ್ಟದಂಥ ಸುಂದರವಾದ ದೇಹವನ್ನು ಆಲಿಂಗಿಸಿಕೊಂಡು, ತನ್ನ ಸೊಬಗಿನ ನಗರವನ್ನು ಹೊಕ್ಕೂ, ಭಯಭಕ್ತಿಯಿಂದ ಸ್ವಲ್ಪಕಾಲ ಬಾಳಿದ್ದನ್ನು ಹಿಂದಿನ ಇತಿಹಾಸದಲ್ಲಿ ಕೇಳಿ, ತಿಳಿದಿಲ್ಲವೇ? 



ಹಿಂದಿನ ಪಾಶುರಭಾಗದಲ್ಲಿ ವೇದವತಿ ಎಂಬ ಕನ್ಯೆಯು ಗಾಢವಾದ ಪ್ರಣಯವನ್ನು ಕುರಿತು ಹೇಳಲಾಯಿತು. ಇಲ್ಲಿ ’ಉಲೂಪಿ’ ಎಂಬ ಮತ್ತೊಬ್ಬ ಕನ್ಯೆಯ ವಿಷಯವನ್ನು ಎತ್ತಿಕೊಳ್ಳಲಾಗಿದೆ. 



ಉಲೂಪಿ ಎಂಬವಳು ನಾಗಕನ್ಯೆ. ನಾಗರಾಜನ ಮಗಳು. ಪರಮಸುಂದರಿ. ಗಂಗಾದ್ವಾರದಲ್ಲಿ ಕುರುವಂಶಕ್ಕೆ ಸೇರಿದ ಅರ್ಜುನನು ಸ್ನಾನಮಾಡುತ್ತಿರುವಾಗ ಅವಳು ಅವನನ್ನು ಕಂಡ ಕೂಡಲೇ ಅವನ ರೂಪಯೌವನಗಳಿಗೆ ಮೋಹಗೊಂಡಳು. ಕೂಡಲೇ, ಅವನನ್ನು ಬರಸೆಳೆದು ಆಲಿಂಗಿಸಿಕೊಂಡು, ನೀರಿನೊಳಗಣ ತನ್ನ ನಗರಕ್ಕೆ ಕರೆದೊಯ್ದಳು. ಅಲ್ಲಿ ಅವನನ್ನು ಮದುವೆಯಾಗಿ, ಕೆಲಕಾಲ ಸುಖವಾಗಿದ್ದುಕೊಂಡು ಇರಾವತ ಎಂಬ ಹೆಸರಿನ ಮಗನನ್ನು ಪಡೆದಳು. ಇದು ಮಹಾಭಾರತದ ಕತೆ. 



ಆಳ್ವಾರರು ಹೇಳುತ್ತಾರೆ: ಪ್ರೇಮದ ಆಸಾಧಾರಣವಾದ ಶಕ್ತಿಯೇನೆಂದು ಉಲೂಪಿಯ ವೃತ್ತಾಂತದಿಂದ ತಿಳಿಯಬಹುದು. ಉನ್ಮತ್ತಪ್ರೇಮಿಯಾದ ಸ್ತ್ರೀಯು ತನ್ನ ಸ್ತ್ರೀಸಹಜವಾದ ನಾಚಿಕೆ, ಭಯ, ವಿನಯ, ವಿಧೇಯತೆ, ಮಾನ, ಮರ್ಯಾದೆಗಳನ್ನೆಲ್ಲಾ ಬದಿಗೊತ್ತಿ ನಡೆದುಕೊಳ್ಳುತ್ತಾಳೆ. ಅದಕ್ಕೆ ಉಲೂಪಿಯೇ ನಿದರ್ಶನ. ಅವಳು ಧನಂಜಯನನ್ನು ಗಂಗಾದ್ವಾರದಲ್ಲಿ ಸ್ನಾನಮಾಡುವಾಗ ಕಂಡು, ಅತಿಶಯಪ್ರೇಮದಿಂದ ಅವನನ್ನು ತನ್ನೊಡನೆ ತನ್ನೂರಿಗೆ ಕರೆದೊಯ್ಯಲಿಲ್ಲವೇ? ಅಲ್ಲಿ ಅವನ ಮಡದಿಯಾಗಿ ಭಯಭಕ್ತಿಗಳಿಂದ ಕೆಲಕಾಲವಿದ್ದಳು ಎಂದುಹಿಂದಿನ ಇತಿಹಾಸಗಳಿಂದ ಕೇಳಿ ತಿಳಿದಿಲ್ಲವೇ? 





೫೮.............................................................

...........................................................ಶೂೞ್ ಕಡಲುಳ್



೫೯. ಪೊನ್ನಹರಂಜೆಟ್ರ ಪುರನ್ದರನೋಡೇ ರೊಕ್ಕೂಮ್,

ಮನ್ನವನ್ ವಾಣನವುಣರ್ಕ್ಕೂವಾಳ್ ವೇನ್ದನ್,



೬೦. ತನ್ನುಡೈಯ ಪಾವೈ ಯುಲಹತ್ತುತ್ತನ್ನೊಕ್ಕೂಮ್,

ಕನ್ನಿಯರೈಯಿಲ್ಲಾದ ಕಾಟ್ಟಿಯಾಳ್, ತನ್ನುಡೈಯ



೬೧. ಇನ್ನುಯಿರ್ ತ್ತೋೞ್ಯಾ ಲೆಮ್ಬೆರುಮಾನೀನ್ ಱುಳಾಯ್,

ಮನ್ನುಮಣಿವರೈತ್ತೋಳ್ ಮಾಯವನ್, ಪಾವಿಯೇನ್



೬೨. ಎನ್ನೈಯಿದುವಿಳೈತ್ತ ಈರಿರಣ್ಡು ಮಾಲ್ ವರೈತ್ತೋಳ್

ಮನ್ನವನ್ ಱನ್ ಕಾದಲನೈ ಮಾಯತ್ತಾಱ್ ಕೊಣ್ಡುಪೋಯ್



೬೩. ಕನ್ನಿ ತನ್ ಪಾಲ್ ವೈಕ್ಕ ಮಟ್ರವನೋ ಡೆತ್ತನೈಯೋರ್,

ಮನ್ನಿಯ ಪೇರಿನ್ಬ ಮೆಯ್ದಿನಾಳ್ ....................................



ಶೂೞ್ ಕಡಲುಳ್ = ಸುತ್ತಿಕೊಂಡಿರುವ \(ವಿಸ್ತಾರವಾದ\) ಕಡಲಿನಲ್ಲಿ. ಪೊನ್ ನಹರಮ್ = ಚಿನ್ನದ ನಗರವನ್ನ್, ಶೆಟ್ರ = ಸುಭದ್ರವಾಗಿ ಕಟ್ಟಿದ, ಪುರನ್ದರನೋಡು = ದೇವೇಂದ್ರನೊಡನೆ, ಎರ್ = ಸೌಂದರ್ಯದಲ್ಲಿ \(ಆಕರ್ಷಕರೂಪದಲ್ಲಿ\), ಒಕ್ಕಮ್ = ಸಮನಾದ, ಮನ್ನವನ್ = ರಾಜಾಧಿರಾಜನಾಗಿ, ಅವುಣರ್ ಕ್ಕೂ = ಅಸುರರಿಗೆ, ವಾಳ್ ವೇನ್ದನ್ = ಹೆಸರಾಂತ ಒಡೆಯನಾಗಿ, ವಾಣನ್ = ಬಾಣಾಸುರ, ತನ್ನುಡೈಯಪಾವೈ = ಅವನ ಮಗಳು, ಉಲಹತ್ತು = ಲೋಕದಲ್ಲಿ, ತನ್ ಒಕ್ಕಮ್ = ತ್ನಗೆ \(ಅವಳಿಗೆ\) ಸಮಾನರಾದ, ಕನ್ನಿಯರೈ = ಕನ್ನಿಕೆಯರು, ಇಲ್ಲಾದ = ಇಲ್ಲದಂಥ, ಕಾಟ್ಟಿಯಾಳ್ = ರೂಪವತಿ, ತನ್ನುಡೈಯ = ತನ್ನ \(ಅವಳ\), ಇನ್ ಉಯಿರ್ ತೋಳಿ ಯಾಲ್= ಇನಿದಾದ ಪ್ರಾಣಸಖಿಯ ಸಹಾಯದಿಂದ \(ಸಖಿಯಿಂದ\) ಎಮ್ಬೆರುಮಾನ್ = ಭಗವಂತನು, ಈನ್ = ಪಡೆದ, ತುೞಾಯ್ = ತುಲಸಿಯ ಹಾರವನ್ನು ಬೆಟ್ಟದ ಹಾಗಿರುವ, ತೋಳ್ = ತೋಳುಗಳುಳ್ಳ, ಮಾಯವನ್ = ಆಶ್ಚರ್ಯಕಾರಿಯೂ, ಪಾವಿಯೇನ್ = ಪಾಪಿಷ್ಠಳಾದ, ಎನ್ನೈ= ನನ್ನನ್ನು, ದು = ಈಸಂಕಟವನ್ನು, ವಿಳೈತ್ತ = ಬೆಳೆಸಿದ, ಈರ್ ಇರಣ್ಡು = ನಾಲ್ಕು, ಮಾಲ್ ವರೈತೋಳ್ = ಆಕರ್ಷಕವಾದ ಬೆಟ್ಟದ ಹಾಗೆ ತೋಳುಗಳ, ಮನ್ನವನ್ ತನ್ = ರಾಜಾಧಿರಾಜನ, ಕಾದಲನೈ= ಪ್ರೇಮಿಯನ್ನು \(ಪ್ರೇಮಪಾತ್ರವನ್ನು\) ಮಾಯತ್ತಾಲ್ = ಮಾಯೆಯಿಮ್ದ, ಕೊಣ್ಡು ಪೋಯ್ = ಎತ್ತಿಕೊಂಡುಹೋಗಿ, ಕನ್ನಿತನ್ ಪಾಲ್ = ಕನ್ನಿಕೆಯ ಬಳಿಯಲ್ಲಿ, ವೈಕ್ಕ = ತಂದಿರಿಸಲು, ಮಟ್ರವನೋಡು = ಆ ಅವನೊಡನೆ, ಎತ್ತನೈ = ಎಷ್ಟೋಬಗೆಯ, ಓರ್ಕ್ = ಸಾಟಿಯಿಲ್ಲದ, ಮನ್ನಿಯ = ಶಾಶ್ವತವಾದ, ಪೇರ್ ಇನ್ಬಮ್ = ಅತಿಶಯವಾದ ಆನಂದವನ್ನು, ಎಯ್ದಿನಾಳ್ = ಪಡೆದಳು. 



ವಿಸ್ತಾರವಾಗಿ ಸುತ್ತುವರಿದಿರುವ ಕಡಲಲ್ಲಿ ಸುಭದ್ರವಾಗಿ ಚಿನ್ನದ ನಗರವನ್ನು ಕಟ್ಟಿದ, ಸೌಂದರ್ಯದಲ್ಲಿ \(ಆಕರ್ಷಕ ರೂಪದಲ್ಲಿ\) ದೇವೇಂದ್ರನೊಡನೆ ಸಮನಾದ, ರಾಜಾಧಿರಾಜನಾದ, ಅಸುರರಲ್ಲಿ ಹೆಸರಾಂತ ಅರಸನಾದ ಬಾಣಾಸುರನ ಮಗಳು. ಲೋಕದಲ್ಲಿ ಅವಳಿಗೆ ಸಮರಾದ ಕನ್ನಿಕೆಯರು ಇಲ್ಲದಂಥ ರೂಪವತಿ. ಅವಳ ಇನಿದಾದ ಪ್ರಾಣಸಖಿಯ ಸಹಾಯದಿಂದ, ಭಗವಂತನು ಪಡೆದ ತುಲಸಿಯ ಹಾರವನ್ನು ಧರಿಸಿದ, ರತ್ನದ ಬೆಟ್ಟಗಳ ಹಾಗಿರುವ ಭುಜಗಳುಳ್ಳ ಮತ್ತು ಆಶ್ಚರ್ಯಕಾರಿಯಾದ \(ಪಾಪಿಷ್ಠಳಾದ ನನ್ನಲ್ಲಿ ಈ ಸಂಕಟವನ್ನು ಬೆಳೆಸಿದ\) ನಾಲ್ಕು ಆಕರ್ಷಕವಾದ ಬೆಟ್ಟದಂಥ ತೋಳುಗಳ ರಾಜಾಧಿರಾಜನ ಪ್ರೇಮದ ಪಾತ್ರನನ್ನು ಮಾಯೆಯಿಂದ ಕೊಂಡೊಯ್ದು ಆ ಕನ್ನಿಕೆಯ ಬಳಿ ತಂದಿರಿಸಲು, ಅವನೊಡನೆ ಎಷ್ಟೋ ಬಗೆಯ ಶಾಶ್ವತವಾದ ಸಾಟಿಯಿಲ್ಲದ ಅತಿಶಯವಾದ ಆನಂದವನ್ನು ಪಡೆದಳು. 



ಇಲ್ಲಿ ಬಾಣಾಸುರನ ಮಗಳಾದ ಉಷೆಯ ವೃತ್ತಾಂತ \(ನಿದರ್ಶನ\) ಬರುತ್ತದೆ. ಸಮುದ್ರದ ನಡುವೆ, ದಿವ್ಯವಾದ ಕೋಟೆ ಕೊತ್ತಲಗಳಿಂದ ಸುಭದ್ರವಾದ ಅರಮನೆಯಲ್ಲಿ, ಸರ್ಪಕಾವಲಿನ ನಡುವೆ ಉಷೆಯುಬೆಳೆಯುತ್ತಿದ್ದದ್ದು. ಅವಳಷ್ಟು ಸುಂದರಿ ಇನ್ನೊಬ್ಬಳಿರಲಿಲ್ಲ. ಅವಳು ಕನಸಿನಲ್ಲಿ ಕಂಡ ಕಡು ಚೆಲುವನನ್ನು ಮೋಹಿಸಿದಳು. ತನ್ನ ಪ್ರಾಣಸಖಿಯ ಸಹಾಯದಿಂದ ಅವನನ್ನು ಕಂಡುಹಿಡಿದು, ಮಾಯೆಯಿಂದ ಅವನನ್ನು ಆ ಸಖಿಯು ಉಷೆಯ ಅಂತಃಪುರವನ್ನು ಸೇರಿಸಿದಳು. ಅವರಿಬ್ಬರಿಗೂ ಪ್ರೇಮಗಾಢವಾಗಿ ಬೆಳೆಯಿತು. ಈ ವಿಷಯ ಹೇಗೋ ಬಾಣನಿಗೆ ತಿಳಿಯಿತು. ಅವನು ಅನಿರುದ್ಧನನ್ನು ಸೆರೆಮಾಡಿದನು. ಇದು ಶ್ರೀಕೃಷ್ಣನಿಗೆ ತಿಳಿಯಿತು. ತನ್ನಮೊಮ್ಮಗನಾದ ಅನಿರುದ್ಧನನ್ನು ಬಿಡಿಸುವುದಕ್ಕಾಗಿ, ಶ್ರೀಕೃಷ್ಣನು ಸೈನ್ಯಸಹಿತ ಬಂದು ಬಾಣನ ಪಟ್ಟಣವನ್ನು ಮುತ್ತಿಗೆ ಹಾಕಿದನು. ಮತ್ತು ಬಾಣನನ್ನು ಯುದ್ಧದಲ್ಲಿ ಎದುರಿಸಿ, ಅವನ ಸಾವಿರ ತೋಳುಗಳನ್ನೂ ಕತ್ತರಿಸಿ ಹಾಕಿದನು. ಆಗ, ಶಿವನು ತನ್ನ ಭಕ್ತನನ್ನು ರಕ್ಷಿಸಬೇಕೆಂದು ಪ್ರಾರ್ಥಿಸಲು, ಶ್ರೀಕೃಷ್ಣನು ಬಾಣನೊಡನೆ ಸೇಹಬೆಳೆಸಿ, ಉಷಾ-ಅನಿರುದ್ಧರ ವಿವಾಹವೆಸರಿ, ಎಲ್ಲರೂ ಆನಂದದಿಂದ ತಮ್ಮೂರ್ಗೆ ಹಿಂತಿರುಗಿದರು. ಇದು ಕತೆ. 



ಆಳ್ವಾರರು ಹೇಳುತ್ತಾರೆ. ಎಂಥೆಂಥ ಕಟ್ಟುಪಾಡುಗಳಿದ್ದರೂ, ಎಷ್ಟು ಅಡ್ಡಿ ಆತಂಕಗಳು ಬಂದರೂ, ಪ್ರೇಮಿಗಳು \(ಅದರಲ್ಲೂ ಸ್ತ್ರೀಯು\) ಹೇಗಾದರೂ, ಯಾರ ಸಹಾಯದಿಂದಲಾದರೂ, ಕೂಡಿಕೊಳ್ಳುತ್ತಾರೆ. ಬಾಣನ ಮಗಳಾದ ಉಷೆಯು ಶ್ರೀಕೃಷ್ಣನ ಮೊಮ್ಮಗನಾದ ಅನಿರುದ್ಧನನ್ನು ಮೋಹಿಸಿ, ತನ್ನ ಪ್ರಿಯಸಖಿಯ ಸಹಾಯದಿಂದ, ಅವನನ್ನು ಪಡೆದುಕೊಂಡಳು. ನನ್ನ ಪ್ರಿಯತಮನಾದ ಭಗವಂತನೊಡನೆ ಕಲೆತುಕೊಳ್ಳಲು ನನಗೆ ಸಾಧ್ಯವಾಗದೆ, ಪಾಪಿಯಾದ ನಾನು ಈ ರೀತಿಯಲ್ಲಿ ಕ್ರೂರಸಂಕಟಪಡುವಂತಾಗಿದೆಯಲ್ಲ\! 



೬೩. .......................................................

..................................................ಮಟ್ರಿವೈತಾನ್



೬೪. ಎನ್ನಾಲೇ ಕೇಟ್ಟೀರೇ ಏಱೈಹಾಳೆನ್ನುರೈಕ್ಕೇನ್,

ಮನ್ನು ಮಲೈ ಯರೈಯನ್ ಪೊಳ್ ಪಾವೈ, ವಾನಿಲಾ



೬೫. ಮಿನ್ನುಮಣಿ ಮುಱುವಲ್ ಶೆವ್ವಾಯುಮೈಯೆನ್ನುಮ್,

ಅನ್ನನಡೈಯ ವಣಙ್ಗು ನುಡಙ್ಗಿಡೈಶೇರ್,



೬೬. ಪೊನ್ನುಡಮ್ಬುವಾಡಪ್ಪುಲನೈನ್ದುಮ್ ನೊನ್ದಹಲ,

ತನ್ನುಡೈಯ ಕೂೞೈ ಚ್ಚಡಾಪಾರನ್ತಾನ್ ತರಿತ್ತು



೬೭ ಆಙ್ಗು ಅನ್ನ ವರುನ್ದವತ್ತಿನೂಡು ಪೋಯ್, ಆಯಿರನ್ತೋಳ್

ಮನ್ನು ಕರತಲಙ್ಗಳ್ ಮಟ್ಟಿತ್ತು, ಮಾದಿರಙ್ಗಳ್



೬೮. ಮಿನ್ನಿ ಯೆರಿ ವೀಶ ಮೇಲೆಡುತ್ತು ಶೂೞ್ ಕೞಱ್ ಕಾಲ್,

ಪೊನ್ನುಲಹ ಮೇಳು ಙ್ಗಡನ್ದುಮ್ಬರ್ ಮೇಱ್ ಶಿಲುಮ್ಬು,



೬೯. ಮನ್ನು ಕುಲವರೈಯುಮ್ ಮಾಋದಮುನ್ತಾರಹೈಯುಮ್

ತನ್ನಿನುಡನೇ ಶುೞಲ ಚ್ಚುೞನ್ ಱಾಡುಮ್,



೭೦. ಕೊನ್ನವಿಲುಮ್ ಮೂವಿಲೈವೇಱ್ ಕೂತ್ತನ್ ಪೊಡಿಯಾದಿ,

ಅನ್ನವನ್ ಱನ್ ಪೊನ್ನಹಲಂ ಜೆನ್ ಱಾಙ್ಗಣೈನ್ದಿಲಳೇ. 



೭೧. ಪನ್ನಿಯುರೈಕ್ಕೂಙ್ಗೂಱ್ ಪಾರದಮಾಮ್ .................

...........................................................................



ಮಟ್ರು = ಇನ್ನೂ, ಇವೈತಾನ್ = ಇಂಥವುಗಳನ್ನೇ \(ಇವುಗಳನ್ನೆಲ್ಲಾ\), ಎನ್ನಾಲೇ = ನನ್ನಿಂದ, ಕೇಟ್ಟಿರೇ = ಕೇಳಿದಿರಲ್ಲ, ಏೞೈಹಾಳ್ = ವಿವೇಕವಿಲ್ಲದವರೇ \(ಅರಿಯದವರೇ\) ಎನ್ ಉರೈಕ್ಕೇನ್ = ಏನು ಹೇಳಲಿ? \(ಎಷ್ಟು ಹೇಳಲಿ?\) ಮನ್ನು = ಶಾಶ್ವತವಾದ, ಮಲೈ ಅರೈಯಾನ್ = ಪರ್ವತರಾಜನ, ಪೊನ್ ಪಾವಿ= ಬಂಗಾರದಂಥ ಮಗಳು, ವಾಳ್ ನಿಲಾ = ಹೊಳಪಿನಿಂದ ಕೂಡಿದ ಬೆಳದಿಂಗಳಂತೆ, ಮಿನ್ನು = ಮಿಂಚಿ ಹೊಳೆಯುವ, ಮಣಿ ಮುಱುವಲ್ = ದಿವ್ಯವಾದ \(ರತ್ನದಂಥ\) ಮುಗುಳ್ನಗೆಯನ್ನೂ, \(ಮುಗುಳ್ನಗೆಯಿಂದ ಕೂಡಿದ\), ಶೆಮ್ ವಾಯ್ = ಚೆಂದುಟಿಗಳ, ಉಮೈ ಎನ್ನುಮ್ = ಉಮೆ ಎನ್ನುವ, ಅನ್ನಮ್ ನಡೈಯ = ಹಂಸದ ನಡಗೆಯ, ಅಣಙ್ಗು = ಮಟ್ಟಸವಾದ \(ಅತಿಸುಂದರವಾದ\), ನುಡಙ್ಗು ಇಡೈ ಶೇರ್ = ಬಳುಕುವ ನಡುವಿನಿಂದ ಕೂಡಿದ, ಪೊನ್ ಉಡಮ್ಬು = ಸುಂದರವಾದ \(ಚಿನ್ನದಂತಹ್\) ದೇಹವು, ವಾಡ = ಬಾಡುವಂತೆ, ಪುಲನ್ ಐನ್ದುಮ್ = ಪಂಚೇಂದ್ರಿಯಾಳನ್ನೂ, ನೊನ್ದು ಅಹಲ = ನೋಯಿಸಿ ಅಗಲುವಂತೆ, ತನ್ನುಡೈಯ = ತನ್ನ, ಕೂಳೈ= ತಲೆಗೂದಲನ್ನು, ಚಟಾಪಾರಮ್ = ಭಾರವಾದ ಜಡೆಯನ್ನಾಗಿ, ತಾನ್ = ತಾನೇ, ತರಿತ್ತು = ಮಾಡಿಕೊಂಡು \(ಧರಿಸಿ\), ಅನ್ನ = ಅಂಥ, ಅರು = ಅಪರೂಪವಾದ \(ಅದ್ಭುತವಾದ\), ತವತ್ತಿನ್ ಊಡು = ತಪಸ್ಸಿನ ನಡುವೆ, ಪೊಯ್ = ಹೋಗಿ, ಆಯಿರಮ್ ತೋಳ್ = ಸಾವಿರ ತೋಳುಗಳು, ಮನ್ನು = ತಕ್ಕ, ಕರತಲಙ್ಗಳ್ = ಕೈಗಳನ್ನೂ, ಮಟ್ಟಿತ್ತು = ವ್ಯಾಪಿಸಿ, ಮಾದಿರಙ್ಗಳ್ = ಎಲ್ಲಾ ದಿಕ್ಕುಗಳೂ, ಮಿನ್ನಿ= ಪ್ರಜ್ವಲಿಸಿ \(ಹೊಳೆಯುತ್ತಾ\), ಎರಿವೀಶ = ಬೆಂಕಿಯು ಹರಡಲು, ಮೇಲ್ = ಮೇಲ್ಮುಖವಾಗಿ, ಎಡುತ್ತ = ಎತ್ತಿದ, ಶೂೞ್ ಕೞಲ್ ಕಾಲ್ = ಗೆಜ್ಜೆಸುತ್ತಿರುವ \(ಗೆಜ್ಜೆಯಿಂದ ಅಲಂಕೃತವಾದ\) ಕಾಲು, \(ಪಾದವು\), ಪೊನ್ ಉಲಹಮ್ = ದಿವ್ಯವಾದ ಲೋಕಗಳು \(ದೇವಲೋಕಗಳು\), ಎೞುಮ್ = ಏಳನ್ನೂ, ಕಡನ್ದು = ದಾಟಿ, ಉಮ್ಬರ್ ಮೇಲ್ = ಆಕಾಶದಲ್ಲಿ ಮೇಲೆ ಮೇಲಕ್ಕೆ, ಶಿಲುಮ್ಬು = ಏರಿ ಗದ್ದಲಮಾಡಲು, \(ಏರಿ ನಿಲ್ಲಲು\), ಮನ್ನು = ಸ್ಥಿರವಾದ, ಕುಲವರೈಯುಮ್ = ಕುಲಪರ್ವತಗಳೂ, ಮಾರುದಮುಮ್ = ಗಾಳಿಯೂ, ತಾರಹೈಯುಮ್ = ತಾರೆಗಳೂ, ತನ್ನಿನುಡನೇ = ತನ್ನೊಡನೆಯೇ, ಶುೞಲ = ಸುಳಿಸುತ್ತಲು, ಶುೞನ್ ಱು ಆಡುಮ್ = ಗಿರಗಿರನ್ ನರ್ತನ ಮಾಡುವವನೂ, ಕೊಲ್ ನವಿಲುಮ್= ಕೊಲೆಯಲ್ಲಿ ಪಳಗಿರುವ, ಮೂ ಇಲೈ = ಮೂರು ಅಲಗುಗಳ, ವೇಲ್ = ವೇಲಾಯುಧವನ್ನು ಹಿಡಿದವನೂ, ಕೂತ್ತನ್ = ಕುಣಿತ್ದಲ್ಲಿ ಪ್ರಸಿದ್ಧನೂ, ಪೊಡಿಯಾಡಿ = ಭಸ್ಮಧಾರಿಯಾದವನೂ, ಅನ್ನವನ್ ತನ್ = ಅಂಥವನ \(ಶಿವದೇವನ\), ಪೊನಹಲ್ಮ್ = ಸುಂದರವಾದ ಎದೆಯನ್ನು, ಶೆನ್ ಱು = ಹೋಗಿ, ಅಣೈನ್ದಿಲಳೇ = ಆಲಿಂಗಿಸಲಿಲ್ಲವೇ, ಪನ್ನಿ = ಚಮತ್ಕಾರವಾಗಿ \(ಹಾಡಿ, ಹೊಗಳಿ\) ಉರೈಕ್ಕೂಮ್ ಕಾಲ್ = ಹೇಳುವುದಾದರೆ, ಪಾರದಮ್ ಆಮ್ = ಭಾರತವೇ ಆಗುತ್ತದೆ.



ಏನೂ ಅರಿಯದವರೇ, \(ಮುಗ್ಧಸ್ವಭಾವದವರೇ\), ಇನ್ನೂ ಇಂಥವುಗಳನ್ನೇ ನನ್ನಿಂದ ಕೇಳಿದಿರಲ್ಲ\! ಇನ್ನೂ ಎಷ್ಟು ಹೇಳಲಿ? ಶಾಶ್ವತವಾದ ಪರ್ವತರಾಜನ \(ಹಿಮವಂತನ\) ಬಂಗಾರದಂಥ ಮಗಳು, ಹೊಳಪಿನಿಂದ ಕೂಡಿದ ಬೆಳದಿಂಗಳಂತೆ, ಮಿಂಚುವ ರತ್ನದಂಥ ಮುಗುಳ್ನಗೆಯಿಂದ ಕೂಡಿದವಳೂ, ಚೆಂದುಟಿಗಳವಳೂ, ಮಿಂಚುವ ರತ್ನದಂಥ ಮುಗುಳ್ನಗೆಯಿಂದ ಕೂಡಿದವಳೂ, ಚೆಂದುಟಿಗಳವಳೂ, ಹಂಸದ ನಡಗೆಯವಳೂ, ಮಟ್ಟಸವಾದ \(ಅತಿ ಸುಂದರವಾದ\) ಬಳುಕುವ ನಡುವಿನಿಂದ ಕೂಡಿದ ಉಮೆ ಎನ್ನುವಳು \(ತನ್ನ\) ಚಿನ್ನದಂಥ ದೇಹವು ಬಾಡುಅಂತೆ, ಪಂಚೇಂದ್ರಿಯಗಳು ನೊಂದು ಅಗಲುವಂತೆ ತನ್ನ ತಲೆಗೂದಲನ್ನು ಭಾರವಾದ ಜಡೆಯನ್ನಾಗಿ ತಾನೇ ಮಾಡಿಕೊಂಡು, ಅಂಥ ಅದ್ಭುತವಾದ ತಪಸ್ಸಿನ ನಡುವೆ ಹೋಗಿ, ಸಾವಿರ ತೋಳುಗಳು ಅವಕ್ಕೆ ತಕ್ಕ ಕೈಗಳಿಂದಲೂ \(ಎಲ್ಲೆಡೆಯಲ್ಲೂ\) ವ್ಯಾಪಿಸಿ, ಎಲ್ಲಾ ದಿಕ್ಕುಗಳೂ ಹೊಳೆಯುತ್ತಾ ಬೆಂಕಿ \(ಜ್ವಾಲೆ\) ಹಾಡುವಂತೆ, ಮೇಲ್ಮುಖವಾಗಿ ಎತ್ತಿದ ಗೆಜ್ಜೆಯಿಂದ ಅಲಂಕೃತವಾದ ಪಾದವು ದೇವಲೋಕಗಳು ಏಳನ್ನೂ ದಾಟಿ, ಆಕಾಶದಲ್ಲಿ ಮೇಲೆ ಮೇಲಕ್ಕೆ ಏರಿ ನಿಲ್ಲಲು, ಸ್ಥಿರವಾದ ಕುಲಪರ್ವತಗಳೂ, ಮಾರುತವೂ, ತೇರೆಗಳೂ, ತನ್ನೊಡನೆಯೇ ಸುಳಿಸುತ್ತಲು, ಗಿರಗಿರನೆ ನರ್ತಿಸುವವನೂ, ಕೊಲೆಯಲ್ಲಿ ಪಳಗಿದ ಮೂರಲಗನ್ನುಳ್ಳ ವೇಲಾಯುಧವನ್ನು \(ತ್ರಿಶೂಲವನ್ನು\) ಹಿಡಿದವನೂ, ಕುಣಿತದಲ್ಲಿ ಪ್ರಸಿದ್ಧನೂ, ಭಸ್ಮಧಾರಿಯೂ ಆದ ಶಿವದೇವನ ಸುಂದರವಾದ ಎದೆಯನ್ನು ಹೋಗಿ ಅಪ್ಪಿಕೊಳ್ಳಲಿಲ್ಲವೇ? ಚಮತ್ಕಾರವಾಗಿ ಹಾಡಿ, ಹೊಗಳಿ, ಹೇಳುವುದಾದರೆ, ಅದೊಂದು ಭಾರತವೇ ಆಗುತ್ತದೆ. 



ಇಲ್ಲಿ ಪಾರ್ವತಿ ಪರಮಶಿವನನ್ನು ತನ್ನ ಪತಿಯಾಗಿ ಒಲಿಸಿಕೊಂಡ ಬಗೆಯನ್ನು ಎತ್ತಿಕೊಳ್ಳಲಾಗಿದೆ. 



’ಉಮೆ’ ಎಂಬುದು ಪಾರ್ವತಿಯ ಇನ್ನೊಂದು ಹೆಸರು. ಪಾರ್ವತಿ ಪಾರ್ವತಿಯಾಗುವುದಕ್ಕೆ ಮೊದಲು ದಕ್ಷ ಬ್ರಹ್ಮನ ಮಗಳಾದ “ಸತಿ”ಯಾಗಿದ್ದಳು. ಅವಳನ್ನು ಪರಮಶಿವನಿಗೆ ಕೊಟ್ಟು ದಕ್ಷನು ವಿಧಿವತ್ತಾಗಿ ಲಗ್ನವೆಸಗಿದ್ದನು. ಒಂದು ಸಲ, ದಕ್ಷನು ಒಂದು ದೊಡ್ಡ ಯಾಗವನ್ನು ನಡೆಸಿದನು. ಯಾಗಕ್ಕೆ ಬ್ರಹ್ಮಾದಿ ಎಲ್ಲ ದೇವತೆಗಳಿಗೂ ಆಹ್ವಾನ ಬಂತು. ತನ್ನ ಸ್ವಂತ ಅಳಿಯನೇ ಆದ ಪರಮಶಿವನನ್ನು ಆಹ್ವಾನಸಲಿಲ್ಲ. ಆದರೆ, ಯಾಗ ಕಾಲದಲ್ಲಿ ಹವಿಸ್ಸನ್ನು ಎಲ್ಲ ದೇವತೆಗಳಿಗೂ ಅರ್ಪಿಸುವಂತೆ ತನಗೂ ಅದು ಲಭಿಸುವನೆಂದೂ, ತಾನೂ ಅವರಂತೆ ಪ್ರತ್ಯಕ್ಷವಾಗಿಯೇ ಸ್ವೀಕರಿಸುವುದಕ್ಕೆಂದು, ಶಿವನು ತನ್ನ ಮಡದಿಯಾದ ಸತಿಯೊಡನೆ ಯಾಗಕ್ಕೆ ಬಂದನು. ಹವಿಸ್ಸನ್ನು ಹಂಚುತ್ತಾ ದಕ್ಷನು ಇತರ ಎಲ್ಲ ದೇವತೆಗಳ ಯಾಗಕ್ಕೆ ಬಂದನು. ಹವಿಸ್ಸನ್ನು ಹಂಚುತ್ತಾ ದಕ್ಷನು ಇತರ ಎಲ್ಲ ದೇವತೆಗಳನ್ನೂ ಮರ್ಯಾದೆಯಿಂದ ಕರೆದು ಅವರವರ ಭಾಗವನ್ನು ಅವರಿಗೆ ಸಲ್ಲಿಸಿದನು. ಶಿವನನ್ನು ಕರೆಯಲಿಲ್ಲ. ಹವಿರ್ಭಾಗವನ್ನು ಕೊಡಲಿಲ್ಲ. ಇತರ ಎಲ್ಲ ದೇವತೆಗಳ ಸಮ್ಮುಖದಲ್ಲಿ ಅವನನ್ನು ತುಚ್ಛವಾಗಿ ನಿಂದಿಸಿ, ಅಪಮಾನಗೊಳಿಸಿದನು. ತನ್ನ ಪತಿ ದೇವನಿಗಾದ ಅಪಮಾನವನ್ನು ಸಹಿಸಲಾರದೆ, ಸತಿಯು ಆ ಯಾಗದ ಅಗ್ನಿಕುಂಡದಲ್ಲಿಯೇ ಧುಮುಕಿ ಭಸ್ಮವಾದಳು. ಸಾಯುವಾಗ ತಾನು ಪರಮಶಿವನನ್ನೇ ತನ್ನ ಪತಿಯನ್ನಾಗಿ ಪಡೆದುಕೊಳ್ಳುವ ಹಟವನ್ನು ತೊಟ್ಟಳು. 



ಮತ್ತೆ ಅವಳು ಪರ್ವತರಾಜನಾದ ಹಿಮವಂತನ ಮಗಳಾಗಿ ಹುಟ್ಟಿದಳು. ಪರಮಸುಂದರಿಯಾದ ತಾನು ಶಿವನನ್ನು ಪಡೆದುಕೊಳ್ಳುವುದು ಹೇಗೆ? ಅದಕ್ಕಾಗಿ ಅವಳು ಬಹಳ ಉಗ್ರತಾಸ್ಸನ್ನು ಕೈಕೊಂಡಳು. ಆ ತಪಸ್ಸಿನ ಬೇಗೆ ಮೇಲಣ ಏಳು ಲೋಕಗಳನ್ನೂ ತಪಿಸಹತ್ತಿತು. ಬ್ರಹ್ಮಾದಿದೇವತೆಗಳು ಇದನ್ನು ಕಂಡು ಶಿವನಲ್ಲಿಗೆ ಹೋಗಿ ಪ್ರಾರ್ಥಿಸಲು, ಅವನು ಪ್ರಸನ್ನನಾಗಿ, ಪಾರ್ವತಿಯ ಮದುವೆಯಾದದ್ದಲ್ಲದೆ, ತನ್ನ ’ಅರ್ಧಾಂಗಿ’ಯನ್ನಾಗಿಯೇ ಮಾಡಿಕೊಂಡನು. ಇದು ಕತೆ. 



ಆಳ್ವಾರರು ಹೇಳುತ್ತಾರೆ: ಇದುವರೆಗೆ ಪ್ರೇಮವೆಂಬುದು ಎಷ್ಟು ಶಕ್ತಿಯುಳ್ಳದ್ದು ಎಂಬ ವಿಷಯವನ್ನು ಕುರಿತು ಹೇಳಲಾಯಿತು. ಅದಕ್ಕೆ ಕೆಲವು ನಿದರ್ಶನಗಳನ್ನೂ ಕೊಟ್ಟಿದ್ದೇನೆ. ಅವು ಸಾಲವೇ? ಇನ್ನೂ ಹೇಳಬೇಕೆಂದರೆ, ಬೇಕಾದ ಹಾಗೆ ನಿದರ್ಶನಗಳಿವೆ. ಇನ್ನೊಂದು ನಿದರ್ಶನವನ್ನು ಹೇಳುತ್ತೇನೆ ಕೇಳಿ. ಅದು ಉಮೆಯ ಪ್ರೇಮವನ್ನು ಕುರಿತದ್ದು. ತಾನೆಷ್ಟು ಸುಂದರಿಯಾದರೂ, ಎಷ್ಟು ಸುಕುಮಾರಿಯಾದರೂ, ಅವುಗಳನ್ನು ಲೆಕ್ಕಿಸದೆ, ಶಿವನನ್ನೇ ತಾನು ಕೈಹಿಡಿಯಬೇಕೆಂದು ಹಟತೊಟ್ಟು ಘೋರವಾದ ತಪಸ್ಸನ್ನಾಚರಿಸತೊಡಗಿದಳು. ಪಂಚೇಂದ್ರಿಯಗಳನ್ನು ಬಿಗಿ ಹಿಡಿದು, ದೇಹವನ್ನು ಬಾಡಿಸಿದಳು. ತಲೆಗೂದಲನ್ನು ಜಡೆಯಾಗಿ ಕಟ್ಟಿದಳು. ತಪಸ್ಸನ್ನು ಮೊದಲು ಮಾಡಿದಳು. ಅವಳ ತಪಸ್ಸಿನ ಬೇಗೆ ಎಲ್ಲೆಲ್ಲೂ ವ್ಯಾಪಿಸಿತು. ಮೇಲಣ ಏಳು ಲೋಕಗಳನ್ನೂ ದಹಿಸತೊಡಗಿತು. ಕುಲಪರ್ವತಗಳೂ, ಮಾರುತಗಳೂ, ತಾರಕೆಗಳೂ – ಎಲ್ಲವೂ ಗಿರಗಿರನೆ ಸುತ್ತತೊಡಗಿದವು. ಭಸ್ಮಧಾರಿಯೂ, ಶೂಲಪಾಣಿಯೂ, ತಾಂಡವ ನೃತ್ಯದಲ್ಲಿ ನಿಪುಣನೂ ಆದ ಪರಮಶಿವನನ್ನು ಅವಳು ಅಪ್ಪಿ, ಅವನ ದೇಹದ ಅರ್ಧಭಾಗವೇ ತಾನಾದಳು. ಪಾರ್ವತಿಯ ಈ ಕತೆ ಮಹಾಭಾರತದಂತೆ ಬಲು ದೊಡ್ಡದು. 



೭೧. .....................................................ಪಾವಿಯೇಱ್ ಕು

ಎನ್ನುಱುನೋಯ್ ಯಾನುರೈಪ್ಪ ಕ್ಕೇಣ್ಮಿನ್, ಇರುಮ್ ಪೊೞಿಲ್ ಶೂೞ್



೭೨. ಮನ್ನುಮಱೈಯೋರ್ ತಿರುನಱೈಯೂರ್ ಮಾಮಲೈಪೋಲ್,

ಪೊನ್ನಿಯಲು ಮಾಡಕ್ಕವಾಡಮ್ ಕಡನ್ದು ಪುಕ್ಕು, 



೭೩. ಎನ್ನುಡೈಯ ಕಣ್ ಹಳಿಪ್ಪ ನೋಕ್ಕಿನ್ನ್, ನೋಕ್ಕೂದಲುಮ್

ಮನ್ನನ್ ತಿರುಮಾರ್ ಬುಮ್ ವಾಯು ಮಡಿಯಿಣೈಯುಮ್, 



೭೪. ಮನ್ನು ಕರತಲಮುಮ್ ಕಣ್ ಹಳುಮ್, ಪಙ್ಗಯತ್ತಿನ್

ಪೊನ್ನಿಯಲ್ ಕಾಡೋರ್ ಮಣಿವರೈ ಮೇಲ್ ಪೂತ್ತದು ಪೋಲ್,



೭೪. ಮನ್ನು ಕರತಲಮುಮ್ ಕಣ್ ಹಳುಮ್, ಪಙ್ಗಯತ್ತಿನ್

ಪೊನ್ನಿಯಲ್ಕಾಡೋರ್ ಮಣಿವರೈ ಮೇಲ್ ಪೂತ್ತದು ಪೋಲ್,



೭೫. ಮಿನ್ನಿಯೊಳಿಪಡೈಪ್ಪ ವೀಣಾಣುಮ್ ತೋಳ್ ವಳೈಯುಮ್,

ಮನ್ನಿಯ ಕುಣ್ಡಲಮು ಮಾರಮುಮ್ ನೀಣ್ಮುಡಿಯಮ್,



೭೬. ತುನ್ನು ವೆಯಿಲ್ ವಿರಿತ್ತಶೂಳಾ ಮಣಿಯಿಮೈಪ್ಪ,

ಮನ್ನು ಮರಕದ ಕ್ಕುನ್ ಱಿನ್ ಮರುಙ್ಗೇ, ಓರ್



೭೭. ಇನ್ನಿಳ ವಂಜಿಕ್ಕೊಡಿಯೊನ್ ಱು ನಿನ್ ಱದುತಾನ್,

ಅನ್ನಮಾಯ್ ಮಾನಾಯಣಿಮಯಿಲಾ ಯಾಙ್ಗಿಡೈಯೇ,



೭೮. ಮಿನ್ನುಯಿಳವೇ ಯಿರಣ್ಡಾ ಯಿಣೈಚ್ಚೆಪ್ಪಾಯ್,

ಮುನ್ನಾಯ ತೊಣ್ಡೈಯಾಯ್ ಕ್ಕೆಣ್ಡೈಕ್ಕೂಲಮಿರಣ್ಡಾಯ್,



೭೯. ಅನ್ನ ತಿರುವುರವಮ್ ನಿನ್ ಱ ದಱಿಯಾದೇ,

ಎನ್ನುಡೈಯ ನೆಂಜು ಮಱುವು ಮಿಳವಳೈಯುಮ್,



೮೦. ಪೊನ್ನಿಯಲುಮ್ ಮೇಹಲೈಯು ಮಾಙ್ಗೊೞಿಯ ಪ್ಪೋನ್ದೇಱ್ ಕು,

ಮನ್ನು ಮಱಿ ಕಡಲು ಮಾರ್ ಕ್ಕೂಮ್, ಮದಿಯುಹುತ್ತ



೮೧. ಇನ್ನಿಲಾ ವಿನಹದಿರುಮೆನ್ ಱನಕ್ಕೇ ವೆಯ್ ದಾಹುಮ್,

ತನ್ನುಡೈಯ ತನ್ಮೈ ಕವಿತ್ತಾನೆನ್ ಕೊಲೋ, 



ಪಾವಿಯೇಱ್ ಕು = ಪಾಪಿಯಾದ ನನಗೆ, ಎನ್ ಉಱು ನೋಯ್ = \(ಉಂಟಾದ\) ಎಂಥಾ ಕಠಿಣವಾದ \(ಬಲವಾದ\) ಸಂಕಟವನ್ನು, ಯಾನ್ ಉರೈಪ್ಪ = ನಾನೇ ಹೇಳುವುದನ್ನು, ಕೇಣ್ಮಿನ್ = ಕೇಳಿರಿ, ಇರು ಪೊೞಿಲ್ = ವಿಸ್ತಾರವಾದ ತೋಪುಗಳಿಂದ ಸುತ್ತುವರಿದಿರುವ, ಮಱೈ ಯೋರ್ = ವೇದವಿತ್ತುಗಳು, ಮನ್ನುಮ್ = ವಾಸಿಸುವ, ತಿರುನಱೈಯೂರ್ = ತಿರುನರೈಯೂರಿನಲ್ಲಿ, ಮಾಮಲೈಪೋಲ್ = ದೊಡ್ಡಬೆಟ್ಟದ ಹಾಗೆ, ಪೊನ್ ಇಯಲುಮ್ = ಚಿನ್ನದಂತೆ ಹೊಳೆಯುವ \(ಚಿನ್ನದ್ದಾದ\) ಮಾಡಮ್ = \(ದೇವ\) ಮಂದಿರದ, ಕವಾಡಮ್ = ಕವಾಟವನ್ನು, ಪುಕ್ಕು = ಪ್ರವೇಶಿಸಿ, ಎನ್ನುಡೈಯ = ನನ್ನ, ಕಣ್ ಕಳಿಪ = ಕಣ್ಣುಗಳು ಮಹಾದಾನಂದಿಸುವಂತೆ \(ಕಣ್ಣುಗಳು ಮೋಹಗೊಳ್ಳುವಂತೆ\), ನೋಕ್ಕಿನೇನ್ = ನೋಡಿದೆನು, ನೋಕ್ಕೂದಲುಮ್ = ನೋಟವೂ ಸಹ, ಮನ್ನನ್ = ಒಡೆಯನ \(ಸರ್ವರಕ್ಷಕನ\), ತಿರುಮಾರ್ಬುಮ್ = ದಿವ್ಯವಾದ ಎದೆಯನ್ನೂ, ವಾಯುಮ್ = ತುಟಿಗಳನ್ನೂ, ಅಡಿ ಇಣೈಯುಮ್ = ಎರಡು ಪಾದಗಳನ್ನೂ, ಮನ್ನು ಕರತಲಮುಮ್ = \(ಬಿಡದೆ ರಕ್ಷಿಸುವೆನೆಂಬ\) ಕೈ \(ಹಸ್ತ\)ಗಳನ್ನೂ, ಕಣ್ ಹಳುಮ್ = ಕಣ್ಣುಗಳನ್ನೂ, ಪಙ್ಗಯತ್ತಿನ್ = ಪಂಕಜದ \(ಕಮಲದ\), ಪೊನ್ ಇಯಲ್ = ಚಿನ್ನದಂತೆ ಹೊಳೆಯುವ, \(ಚಿನ್ನದ\), ಕಾಡು ಓರ್= ಅಪರೂಪವಾದ ಕಾವು ಒಂದು, ಮಣಿವರೈ ಮೇಲ್ = ರತ್ನಗಳ ಬೆಟ್ಟದ ಮೇಲೆ, ಪೂತ್ತದುಪೋಲ್ =ಹೂಬಿಟ್ಟಂತೆ, \(ಅರಳಿದಂತೆ\), ಮನ್ನಿ ಒಳಿಪಡೈಪ್ಪ = ಫಳಫಳ ದಿವ್ಯವಾಗಿ ಹೊಳೆಯುತ್ತಿರಲು, ವೀಳ್ ನಾಣುಮ್ = ಉಡಿದಾರವನ್ನೂ, ತೋಳ್ ವಳೈಯುಮ್ = ತೋಳುಗಳ ಬಳೆಯನ್ನೂ, ಮನ್ನಿಯ ಕುಂಡಲಮುಮ್ = ದಿವ್ಯವಾದ \(ದಿವ್ಯವಾಗಿ ಹೊಂದಿಕೊಂಡಿರುವ\)ಕಿವಿಯಾಭರಣವನ್ನೂ, ಆರಮುಮ್ = ಹಾರವನ್ನೂ, ನೀಳ್ ಮುಡಿಯುವ = ಎತ್ತರವಾದ ಕಿರೀಟವನ್ನೂ, ತುನ್ನು = ದಟ್ಟವಾಘಿ, ವೆಯಿಲ್ = ತೇಜಸ್ಸನ್ನು, ವಿರಿತ್ತ = ಹರಡುವ, ಚೂಳಾಮಣೀ = ಚೂಡಾಮಣಿಯು ಕಿರೀಟದ ರತ್ನವು\), ಇಮೈಪ್ಪ = ಹೊಳೆಯುತ್ತಿರಲು, ಮನ್ನು = ಶಾಶ್ವತವಾದ, ಮರಕತಮ್ ಕುನ್ ಱಮ್ = ಮರಕತ ರತ್ನದ ಬೆಟ್ಟದ, ಮರುಜ್ಙೇ = ಮಗ್ಗುಲಲ್ಲಿಯೇ, ಓರ್= ಸಾಟಿಯಿಲ್ಲದ, ಇನ್ = ಸುಂದರವಾದ, ಇಳ = ಯೌವನ ತುಂಬಿದ, \(ಎಳೆಯ-ಕೋಮಲವಾದ\), ವಂಜಿ ಕೊಡಿ = ಸ್ತ್ರೀಲತೆಯು, ಒನ್ ಱು = ಒಂದು, ನಿನ್ ಱದು = ನಿಂತಿದೆ, \(ನಿಂತಿರುವುದು\) ತಾನ್ ಅನ್ನಮ್ ಆಯ್ = ಅದು ಹಂಸದಂತೆಯೂ, ಮಾನ್ ಆಯ್ = ಜಿಂಕೆಯಂತೆಯೂ, ಅಣಿ ಮಯಿಲಾಯ್ = ಸೊಬಗಿನ ನವಿಲಿನಂತೆಯೂ, ಆಙ್ಗು = ಅಲ್ಲಿ, ಇಡೈಯೇ = ನಡವೇ \(ಸೊಂಟವೇ\), ಮಿನ್ ಆಯ್ = \(ಮಿನ್ನುಮ್\) = ಮಿಂಚಿನಂತೆಯೂ \(ಮಿಂಚಿನಂತೆ ಬಳುಕಿ ಹೊಳೆಯುವುದು\), ಇಳವೇಯ್ = ಎಳೆಯ ಬಿದಿರಿನ, ಇರಣ್ಡು = ಎರಡು, ಇಣೈ = ಜೋಡಿಯಾದ, ಶೆಪ್ಪು ಆಯ್ = ಕಲಶಗಳಂತೆಯೂ, ಮುನ್ ಆಯ = ಎದುರಲ್ಲಿ ಕಾಣಿಸುವ, \(ಮುಂದಕ್ಕೆ ಚಾಚಿರುವ\), ತೊಣ್ಡೈ ಆಯ್ = ತೊಂಡೆಯ ಹಣ್ಣಿನಂತೆಯೂ, ಕೆಣ್ಡೈಕುಲಮ್ = ಶ್ರೇಷ್ಠವಾದ ಕೆಂಡೇ ಮೀನುಗು, ಇರಣ್ಡು ಆಯ್ = ಎರಡು ಇರುವಂತೆಯೂ, ಅನ್ನ = ಅಂಥಾ, ತಿರು ಉರುವಮ್ = ಶ್ರೀದೇವಿಯ ರೂಪವೂ \(ದಿವ್ಯವಾದ ಸುಂದರರೂಪವೂ\) ನಿನ್ ಱದು = ನಿಂತಿರುವುದನ್ನು, ಅಱಿಯಾದು = ಅರಿಯದೆಯೇ, ಎನ್ನುಡೈಯ = ನನ್ನ, ನೆಂಜುಮ್ = ಮನಸ್ಸನ್ನೂ, ಅಱಿವುಮ್ =ಬುದ್ಧಿಯನ್ನು ತಿಳಿವಳಿಕೆಯನ್ನು\), ಇನಮ್ ವಳೈಯುಮ್ = ಪ್ರೀತಿಯ ಕೈಬಳೆಯನ್ನೂ, ಪೊನ್ ಇಯಲುಮ್ = ಚಿನ್ನದಂತೆ ಹೊಳೆಯುವ ಮೇಕಲೈಯುಮ್ = ಒಡ್ಯಾಣವನ್ನೂ ಆಙ್ಗು = ಅಲ್ಲಿಯೇ, ಒೞಿಯ ಪೋನ್ದೇಱ್ಕು = ಕಳೆದುಕೊಂಡು ಬಂದ ನನಗೆ, ಮನ್ನು = ಸ್ಥಿರವಾದ, ಮಱಿ ಕಡಲುಮ್ = ಅಲೆಗಳು ತುಂಬಿದ ಕಡಲೂ ಸಹ, ಆರ್ ಕ್ಕೂಮ್ = ಅಬ್ಬರಿಸುವುದು, ಮದಿ = ಚಂದ್ರನು ಉಹುತ್ತ = ಹರ್ಷಿಸಿ ಚೆಲ್ಲುವ, ಇನ್ನಿಲಾವಿನ್ =ಈ ಬೆಳದಿಂಗಳ, ಕದಿರುಮ್ = ಪ್ರಕಾಶವೂ \(ಕಿರಣಗಳೂ\), ಎನ್ ತನಕ್ಕೇ = ನನಗೇಯೇ, ವೆಯ್ ದು ಆಹುಮ್ = ತೀಕ್ಷ್ಣವಾಗಿರುವುದು, ತನ್ನುಡೈಯ = ತನ್ನದೇ ಆದ, ತನ್ಮೈ = ಸ್ವಭಾವವನ್ನು, ತವಿರ ತ್ನ್ = ತಾನೇ ಕಳೆದುಕೊಳ್ಳಲು, ಎನ್ ಕೊಲೋ = ಏನು ಕಾರಣವೋ? \(ಏನೋ ಕಾಣೆ\!\) 



ಪಾಪಿಯಾದ ನನಗೆ ಉಂಟಾದ ಸಂಕಟವು ಎಷ್ಟು ಬಲವಾದದ್ದು ಎಂಬುದನ್ನು ನಾನೇ ಹೇಳುತ್ತೇನೆ, ಕೇಳಿರಿ, ವಿಸ್ತಾರವಾದ ತೋಪುಗಳಿಂದ ಸುತ್ತುವರಿದಿರುವ, ವೇದ ವಿದ್ವಾಂಸರು ವಾಸಿಸುವ, ತಿರುನರೈಯೂರಿನಲ್ಲಿ ದೊಡ್ಡಬೆಟ್ಟ ಹಾಗೆ ಚಿನ್ನದಂತೆ ಹೊಳೆಯುವ \(ಚಿನ್ನದ\) ದೇವ್ಮಂದಿರದ ಬಾಗಿಲನ್ನು ಪ್ರವೇಶಿಸಿ, ನನ್ನ ಕಣ್ಣುಗಳು ಮೋಹಗೊಳ್ಳುವಂತೆ \(ಮಹದಾನಂದಪಡುವಂತೆ\) ನೋಡಿದೆನು. ನೋಟವೂ ಸಹ \(ಸರ್ವರಕ್ಷಕನಾದ\) ಸ್ವಾಮಿಯ ದಿವ್ಯವಾದ ಎದೆಯನ್ನೂ, ಚೆಂದುಟಿಯನ್ನೂ, ಎರಡು ಪಾದಗಳನ್ನೂ, \(ಬಿಡದೆ ರಕ್ಷಿಸುವೆನೆಂಬ\) ಅಭಯ ಹಸ್ತವನ್ನೂ, ಕಣ್ಣುಗಳನ್ನೂ, ಚಿನ್ನದಂತೆ ಹೊಳೆಯುವ \(ಚಿನ್ನದ\), ಅಪರೂಪವಾದ,ಕಮಲದ ಕಾವು ಒಂದು \(ದಂಟು\) ರತ್ನಗಳ ಬೆಟ್ಟದ ಮೇಲೆ ಹೂಬಿಟ್ಟಂತೆ \(ಅರಳಿದಂತೆ\) ಫಳಫಳ ಹೊಳೆಯುವ ಉಡಿದಾರವನ್ನೂ, ತೋಳ್ಬಳೆಯನ್ನೂ, ದಿವ್ಯವಾಗಿ ಹೊಂದಿಕೊಂಡಿರುವ ಕುಂಡಲಗಳನ್ನೂ \(ಕಿವಿಯಾಭರಣವನ್ನೂ\), ಹಾರವನ್ನೂ, ಎತ್ತರವಾಡ ಕಿರೀಟವನ್ನೂ ಬಹಳ \(ಪ್ರಖರವಾಗಿ\) ತೇಜಸ್ಸನ್ನು ಹರಡುವ ಕಿರೀಟದ ರತ್ನವನ್ನೂ \(ಚೂಡಾಮಣಿಯನ್ನೂ\) ಕಂಡಿತು. ಮರಕತರತ್ನದ ಮಗ್ಗುಲಲ್ಲೇ ಇನಿದಾದ ಮತ್ತು ಸಾಟಿಯಿಲ್ಲದ ಎಳೆಯ \(ಯೌವನತುಂಬಿದ\) ಕೋಮಲವಾದ ಸ್ತ್ರೀಲತೆಯೊಂದು ನಿಂತಿರುವುದನ್ನು ಕಂಡಿತು. ಅದು ಹಂಸದಂತೆಯೂ, ಜಿಂಕೆಯಂತೆಯೂ, ಸೊಬಗಿನ ನವಿಲಿನಂತೆಯೂ, ಸೊಂಟವು ಬಳುಕುವ ಮಿಂಚಿನಂತೆಯೂ, ಕಂಡಿತು. ಎಳೆಯ ಬಿದಿರಿನ ಜೋಡಿ ಕಳಶಗಳಂತೆಯೂ, ಮುಂದಕ್ಕೆ ಚಾಚಿರುವ ತೊಂಡೆಯ ಹಣ್ಣಿನಂತೆಯೂ, ಶ್ರೇಷ್ಠವಾದ ಕೆಂಡೇ ಎರಡು ಮೀನುಗಳಿರುವಂತೆಯೂ ಕಂಡಿತು. ಅಂಥ ದಿವ್ಯಸುಂದರ ರೂಪವು ನಿಂತಿರುವುದನ್ನು ಅರಿಯದೆಯೇ, ನನ್ನ ಮನಸ್ಸನ್ನೂ ತಿಳಿವಳಿಕೆಯನ್ನೂ ಪ್ರೀತಿಯ ನನ್ನ ಕೈಬಳೆಗಳನ್ನೂ, ಒಡ್ಯಾಣವನ್ನೂ, ಅಲ್ಲಿಯೇ ಕಳೆದುಕೊಂಡು ಬಂದ ನನಗೆ ಸ್ಥಿರವಾದ ಅಲೆಗಳಿಂದ ತುಂಬಿದ ಕಡಲೂ ಸಹ ಅಬ್ಬರಿಸುವುದು. ಚಂದ್ರನ ಆನಂದದಿಂದ ಹೊರಚೆಲ್ಲುವ ಸೊಗಸಾದ ಬೆಳದಿಂಗಳ ಕಿರಣಗಳು ನನಗೇಯೇ ಸುಡುತ್ತಿರುವುದು. ತನ್ನದೇ ಆದ \(ತಂಪು\) ಸ್ವಭಾವವನ್ನು ತಾನೇ ಕಳೆದುಕೊಳ್ಳುವುದಕ್ಕೆ ಏನು ಕಾರಣವೋ ಕಾಣೆನಲ್ಲ\! 



ಇದಕ್ಕೆ ಮುಂಚಿತವಾಗಿ, ಆಳ್ವಾರರು ಕೆಲವು ಸ್ತ್ರೀರತ್ನಗಳ ಪ್ರೇಮದ ಕತೆಯನ್ನು ಉದಾಹರಣೆಯ ರೂಪದಲ್ಲಿ, ವಿವರಿಸಿ ಹೇಳಿದರಷ್ಟೆ. ಈಗ ತಮಗೆ ಉಂಟಾಗಿರುವ ವಿಚಿತ್ರವಾದ ಅನುಭವವನ್ನೂ, ಅದರ ಪರಿಣಾಮವಾದ ಸಂಕಟವನ್ನೂಹೇಳತೊಡಗಿದ್ದಾರೆ. 



’ನಾಯಕಿ’ಯಾಗಿ ಆಳ್ವಾರರು ಹೇಳುತ್ತಾರೆ: ಗೆಳತಿಯರೇ, ಇದುವರೆಗೆ ನಾನು ಕೆಲವರು ಪ್ರೇಮಿಗಳ ಕತೆಯನ್ನು ನಿಮಗೆ ಹೇಳಿದೆ. ಇದರಿಂದ ನನ್ನ ಸಂಕಟವನ್ನು ನಿಮಗೆ ಹೇಳಿದಂತೆ ಆಯಿತೇ? ಆದ್ದರಿಂದ ಪಾಪಿಯಾದ ನನಗೆ ಈ ಕಡು ಸಂಕಟ ಒದಗಿ ಬಂದ ಬಗೆಯನ್ನು ಹೇಳುತ್ತೇನೆ. ಕೇಳಿ. ದಿವ್ಯವೂ ಪವಿತ್ರವೂ, ವೇದವಿದ್ವಾಂಸರಿಂದ ನೆರೆದದ್ದೂ ಆದ ತಿರುನರೈಯೂರಿನಲ್ಲಿ ಚಿನ್ನದಂತೆ ಹೊಳೆಯುವ ದೇವಮಂದಿರವನ್ನು ನಾನು ಪ್ರವೇಶಿಸಿದೆ. ಅಲ್ಲಿ ಶೋಭಿಸುವ ದಿವ್ಯಮಂಗಳ ಸ್ವರೂಪವನ್ನು ನನ್ನ ಕಣ್ಣುಗಳು ನೋಡಿದವು. ಹೇಳತೀರದ ಆಕರ್ಷಣೆಗೆ ಒಳಗಾದೆ. ನನ್ನ ಕಣ್ಣುಗಳು ಮೋಹಗೊಂಡವು. ಆ ಪರಮಪುರುಷನ ದಿವ್ಯವಿಶಾಲವಾದ ಎದೆಯನ್ನೂ, ಸೊಬಗಿನ ಅಧರವನ್ನೂ, ಎರಡು ಪಾದಗಳನ್ನೂ, ಅಭಯಹಸ್ತವನ್ನೂ, ವಿಶಾಲಾಕರ್ಷಕವಾದ ಕಣ್ಣುಗಳನ್ನೂ, ಚಿನ್ನದ ಹೊಳೆಯುವ ಉಡಿದಾರವನ್ನೂ, ತೋಳ್ಬಳೆಯನ್ನೂ, ಹೊಳೆಯುವ ಕುಂಡಲಗಳನ್ನೂ, ಹಾರವನ್ನೂ, ಎತ್ತರವಾದ ಕಿರೀಟವನ್ನೂ, ಅದರಲ್ಲಿ ವಿಶಿಷ್ಟವಾದ ಪ್ರಭೆಯಿಂದ ಹೊಳೆಯುವ ಚೂಡಾಮಣಿಯನ್ನು ಕಂಡೆನು. ಅರಮಪುರುಷನ ಮಗ್ಗುಲಲ್ಲೇ ಪರಮಸುಂದರಿಯಾದ ಎಳೆಯ ಯೌವನದ ಸ್ತ್ರೀಲತೆಯನ್ನೂ ಕಂಡೆನು. ಸೌಂದರ್ಯಕ್ಕೆ ತಕ್ಕಹಾಗೆ ಹಂಸದನಡಗೆ, ಕೆಂಡೆಯಮೀನಿನಂತೆ ಕಣ್ಣುಗಲು, ಜಿಂಕೆಯನೋಟ, ನವಿಲಿನ ಸೊಬಗು, ಚಿನ್ನದ ಕಲಶಗಳಂತೆ ಸುಂದರವಾದ ಸ್ತನಗಳು, ತೊಂಡೆಯ ಹಣ್ಣಿನಂಥ ತುಟು\! ಹೀಗೆ ಶೋಭಿಸುತ್ತಿತ್ತು ಆ ಸ್ತ್ರೀರತ್ನ\! ಈ ಭವ್ಯನೋಟವನ್ನು ನೋಡುತ್ತಿರುವ ಹಾಗೆಯೇ, ಅದೇಕೋ, ನನ್ನ ಅರಿವು ಕೆಟ್ಟಿತು. ತಿಳಿವಳಿಕೆ ಹೋಯಿತು. ನನ್ನ ಪ್ರೀತಿಯ ಕೈಬಳೆಗಳನ್ನೂ, ಸೊಂಟದ ಡಾಬನ್ನೂ ಕಳೆದುಕೊಂಡು ಹೊರಕ್ಕೆ ಬಂದೆ. ಈಗ ಅಲೆಗಳಿಂದ ತುಂಬಿದ ಶಾಂತವಾದ ಕಡಲು ನನಗೆ ಅಬ್ಬರಿಸುವಂತೆ ಯಾತನೆಯಾಗುತ್ತದೆ. ಚಂದ್ರನ ಸಹಜವಾಗಿ ತಂಪಾದ ಬೆಳದಿಂಗಲೂ ನನ್ನನ್ನು ಸುಡುತ್ತಿದೆ. ಇದಕ್ಕೆ ಏನು ಕಾರಣವೋ ಕಾಣೆನಲ್ಲ\! 



ವ್ಯಾಮೋಹಗೊಂಡ ಯುವತಿ ತನ್ನ ಪ್ರೇಮವನ್ನು ಬಿಚ್ಚಿಹೇಳುವುದು ಅಪರೂಪ. ತಾನು ಯಾರಮೇಲೆ ಮೋಹಗೊಂಡದ್ದು ಎಂದು ಹೇಳಿಕೊಳ್ಳುವುದೂ ಅಪರೂಪ. ’ನಾಯಕಿ’ಯಾದ ಆಳ್ವಾರರೂ ಹಾಗೆಯೇ\! ತನ್ನ ಕೈಬಳೆಗಳನ್ನೂ ಒಡ್ಯಾಣವನ್ನೂ ಕಳೆದುಕೊಳ್ಳುವುದು ಅವಳ ದೇಹಕೃಶಿಸ್ ಹೋಗುವುದೇ ಕಾರಣ. ಕಡಲಿನ ಅಬ್ಬರವೂ, ಬೆಳದಿಂಗಳ ತಂಪೂ ವಿರಹಿಯನ್ನು ಹಿಂಸಿಸುವುದಕ್ಕಾಗಿ. ಹೀಗೆಲ್ಲಾ ಕೊರಗಿ ಸಂಕಟಪಡುತ್ತಿರುವ ’ನಾಯಕಿ’ಗೆ ಕಾರಣವೇನೆಂದು ತಿಳಿದಿದ್ದರೂ, ’ಏನು ಕಾರಣವೋ’ ಎಂದು ಹೇಳಿಕೊಳ್ಳುವುದು ಸಾಮಾನ್ಯವಾದದ್ದು. ಭಗವಂತನ ದಿವ್ಯಸುಂದರ ಮೂರ್ತಿಯನ್ನು ಕಂಡು ಮೋಹಗೊಂಡಿರುವುದೂ, ಮಗ್ಗುಲಲ್ಲಿಯೇ ನಿಂತಿರುವ ಶ್ರೀದೇವಿಯ ಸೊಬಗನ್ನೂ, ಭಾಗ್ಯವನ್ನೂ ಕಂದು ಸ್ತ್ರೀಸಹಜವಾಗಿಈರ್ಷೆಗೊಂಡಿರುವುದೂ, ಅಂಥ ಸುಯೋಗ ತಮಗೆ ಒದಗಿ ಬರಲಿಲ್ಲವಲ್ಲ ಎಂದೂ’ನಾಯಕಿ’ ಯಾದ ಆಳ್ವಾರರ ಸಂಕಟ. 



೮೨. ತೆನ್ನನ್ ಪೊದಿಯಿಲ್ ಶೆಮಿಂಚನ್ದಿನ್ ತಾದಳೈನ್ದು,

ಮನ್ನಿವ್ವುಲಹೈ ಮನಙ್ಗಳಿಪ್ಪ ವನ್ದಿಯಙ್ಗುಮ್,



೮೩. ಇನ್ನಿಳಮ್ ಪೂನ್ದೆನ್ ಱಲುಮ್ ವೀಶು ಮೆರಿಯೆನಕ್ಕೇ,

ಮುನ್ನಿಯ ಪೆಣ್ಣೈ ಮೇಲ್ ಮುಳ್ ಮುಳರಿಕ್ಕೂಟ್ಟಹತ್ತು, 



೮೪. ಪಿನ್ನುಮವ್ವನ್ ಱಿಲ್ ಪೆಡೈವಾಯ್ ಚ್ಚಿಱು ಕುರಲುಮ್,

ಎನ್ನುಡೈಯ ನೆಂಜುಕ್ಕೋ ರೀರ್ ವಾಳಾಮೆನ್ ಶೆಯ್ ಹೇನ್.



ತೆನ್ನನ್ = ದಕ್ಷಿಣದ ರಾಜನ, ಪೊದಿಯಿಲ್ = ಬೆಟ್ಟದಲ್ಲಿರುವ, ಶೆೞು = ಸೊಗಸಾದ, \(ಸೊಂಪಾಗಿ ಬೆಳೆದಿರುವ\), ಶನ್ದಿನ್ = ಗಂಧದಮರದ, ತಾದು = ಹೂವಿನ ಪರಾಗವನ್ನು, ಅಳೈನ್ದು = ಕದಡಿ ತುಂಬಿಕೊಂಡು, ಮನ್ = ಶಾಶ್ವತವಾದ, ಇ ಉಲಹೈ= ಈ ಲೋಕದ, ಮನಮ್ = ಮನಸ್ಸನ್ನು, ಕಳಿಪ್ಪ = ಸಂತೋಷಗೊಳಿಸುವಂತೆ, ವನ್ದು = ಬಂದು, ಇಯಙ್ಗುಮ್ = ಸುಳಿದಾಡುತ್ತಿರುವ, ವನ್ದು = ಬಂದು, ಇಯಙ್ಗುಮ್ = ಸುಳಿದಾಡುತ್ತಿರುವ, ಇನ್ = ಹಿತವಾದ, ಇಳ = ಮೃದುವಾದ \(ಎಳೆಯದಾದ\), ಪೂ = ಮನೋಹರವಾದ, ತೆನ್ ಱಲ್ = ಮಲಯಮಾರುತವು \(ತಂಗಾಳಿಯು\), ವೀಶುಮ್ = ಬೀಸುವುದು, ಎನಕ್ಕೇ = ನನಗೇಯೇ, ಎರಿ = ಬೇಗೆಯನ್ನು, ಮುನ್ನಿಯ = ಎರುಅಲ್ಲಿರುವ \(ಮುಂದುಗಡೆ ಇರುವ\), ಪೆಣ್ಣೈ ಮೇಲ್ = ತಾಳೆಯ ಮರದ ಮೇಲೆ, ಮುಳ್ ಮುಳರಿ = ಮುಳ್ಳು, ಮುಡಿ ಮುಂತಾದವುಗಳಿಂದ ಕಟ್ಟಿದ, ಕೂಡು = ಗೂಡಿನ, ಅಹತ್ತು = ಮನೆಯಲ್ಲಿ, ಪಿನ್ನುಮ್ = ಹೆಣೆದುಕೊಂಡು, ಅವ್ ಅನ್ ಱಿಲ್ = ಆ ಕ್ರೌಂಚ ಪಕ್ಷಿಯು, ಪೆಡೈವಾಯ್ = \(ತನ್ನ\) ಹೆಣ್ಣುಪಕ್ಷಿಯಲ್ಲಿ, ಮಾಡುವ, ಶಿಱು = ಸಣ್ಣ, ಕುರಲುಮ್ = ಧ್ವನಿಯೂ ಸಹ \(ಕೂಗೂ ಸಹ\), ಎನ್ನುಡೈಯ್ = ನನ್ನ ನೆಂಜುಕ್ಕೂ = ಮನಸ್ಸಿಗೆ, ಓರ್ = ಒಂದು, ಈರ್ ವಾಳ್ = ಗರಗಸವೇ, ಆಮ್ = ಆಗುತ್ತದೆ, ಎನ್ ಶೆಯ್ ಹೇನ್ = \(ನಾನು\) ಏನು ಮಾಡಲಿ? 



ದಕ್ಷಿಣದ ರಾಜನ ಬೆಟ್ಟದಲ್ಲಿರುವ ಸೊಂಪಾಗಿ ಬೆಳೆದಿರುವ ಶ್ರೀಗಂಧದ ಮಾದ ಹೂವಿನ ಪರಾಗವನ್ನು ಹೊತ್ತು ಶಾಶ್ವತವಾದ ಈ ಲೋಕದ ಮನಸ್ಸನ್ನು ಹರ್ಷಗೊಳಿಸುವಂತೆ ಬಂದು ಸುಳಿದಾಡುತ್ತಿರುವ ಹಿತವಾದ, ಎಳೆಯ, ಮನೋಹರವಾದ ತಂಗಾಳಿಯು \(ಮಲಯಮಾರುತವು\), ನನಗೆ ಬೇಗೆಯನ್ನೇ ಬೀಸುವುದು. ಮುಂದುಗಡೆ ಇರುವ ತಾಳೆಯ ಮರದಮೇಲೆ ಮುಳ್ಳು ಮುಡಿ ಮುಂತಾದವುಗಳಿಂದ ಕಟ್ಟಿದ ಗೂಡಿನ ಮನೆಯಲ್ಲಿ ಆ ಕ್ರೌಂಚಪಕ್ಷಿಯು ಹೆಣೆದುಕೊಂಡು ತನ್ನ ಹೆಣ್ಣುಪಕ್ಷಿಯಲ್ಲಿ ಮಾಡುವ ಸಣ್ಣ ಕೊರಲೂ ಸಹ ನನ್ನ ಮನಸ್ಸಿಗೆ ಒಂದು ಗರಗಸವೇ ಆಗುತ್ತದೆ. ಏನು ಮಾಡಲಿ? 



ವಿರಹಿಗೆ ಕಡಲ ಸದ್ದು ದೊಡ್ಡ ಅಬ್ಬರವಿದ್ದಂತೆ. ಬೆಳದಿಂಗಳ ತಂಪು ಒಂದು ಬೇಗೆಯೇ. ಈ ಎರಡು ವಿಷಯಗಳನ್ನು ಹಿಂದಿನ ಭಾಗದಲ್ಲಿ ಹೇಳಲಾಯಿತು. ತಂಪಾದ ಪರಿಮಳಪೂರ್ಣವಾದ ತೆಂಕಣಗಾಳಿಯೂ, ಕ್ರೌಂಚದಂಪತಿಗಳ ನಲಿದಾಟವೂ ವಿರಹವನ್ನು ಹೆಚ್ಚಿಸಿ ಸಂಕಟಗೊಳಿಸುತ್ತದೆ ಎಂಬುದು ಇಲ್ಲಿನ ವಿಷಯ.



’ತೆನ್ನನ್’ – ತೆಂಕಣರಾಜ – ಎಂದರೆ, ಪಾಂಡ್ಯರಾಜನೆಂದು ವಿವರಿಸಲಾಗುತ್ತದೆ. 



’ಪೊದಿ’ – ಎಂದರೆ – ’ಪೊದಿಯ ಮಲೈ’ ಎಂಬ ಹೆಸರುಳ್ಳ ಪಾಂಡ್ಯರಾಜ್ಯದಬೆಟ್ಟ. ಅದನ್ನೇ ’ಮಲಯಾಚಲ’ ಎಂದೂ, ಶ್ರೀಗಂಧದ ಮರಗಳ ಸೊಂಪಾದ ಕಾಡುಳ್ಳದ್ದೆಂದೂ ವಿವರಿಸುವುದು.



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಪಾಂಡ್ಯರಾಜನ ಮಲಯಾಚಲದಲ್ಲಿ ಸೊಂಪಾಗಿ ಬೆಳೆದಿರುವ ಶ್ರೀಗಂಧದ ಮರಗಳ ಹೂವಿನ ಪರಾಗವನ್ನು ಹೊತ್ತು ಲೋಕದ ಜನರನ್ನು ಹರ್ಷಗೊಳಿಸುವುದಕ್ಕಾಗಿ ತಣ್ಣಗೆ ಹಿತವಾಗಿ ಬೀಸುವ ಮಂದಮಾರುತವೂ ಸಹ ನನ್ನನ್ನು ಸುಡುವ ಬೇಗೆಯಾಗಿದೆಯಲ್ಲ\! ಮುಂದುಗಡೆ ಇರುವ ತಾಳೆಯ ಮರದಮೇಲೆ ಮುಳ್ಳುಮುಡಿ ಮುಂತಾದವುಗಳಿಂದ ಕಟ್ಟಿಕೊಂಡಗೂಡಿನಲ್ಲಿ ಕೊರುಂಚದಂಪತಿಗಳ ಪ್ರಣಯದ ಮೆಲುದನಿಯೂ ನನ್ನ ಮನಸ್ಸಿಗೆ ಗರಗಸವೇ ಆಗಿದೆಯಲ್ಲ\! ಏನು ಮಾಡಲಿ\! 



೮೫. ಕನ್ನವಿಲ್ ತೋಳ್ ಕಾಮನ್ ಕರುಪ್ಪು ಚ್ಚಿಲೈವಳೈಯ,

ಕೊನ್ನವಿಲುಮ್ ಪೂಙ್ಗಣೈಹಳ್ಕೋತ್ತು ಪ್ಪೊದವಣೈನ್ದು,



೮೬. ತನ್ನುಡೈಯ ತೋಳ್ ಹೞಿಯ ವಾಙ್ಗಿ, ತಮಿಯೇನ್ ಮೇಲ್

ಎನ್ನುಡೈಯ ನೆಂಜೇಯಿಲಕ್ಕಾಹ ವೆಯ್ ಹಿನ್ ಱಾನ್,



೮೭. ಪಿನ್ನಿದನೈ ಕ್ಕಾಪ್ಪೀರ್ ತಾನಿಲ್ಲೈಯೇ .......................

............................................................................



ಕಲ್ ನವಿಲ್ = ಕಲ್ಲಿನಂತೆ \(ಬೆಟ್ಟದಂತೆ\) ಇರುವ, ತೋಳ್ = ತೋಳುಗಳ, ಕಾಮನ್ =ಕಾಮನು, ಕರುಪ್ಪು ಶಿಲೈ = ಕಬ್ಬಿನ ಬಿಲ್ಲನ್ನು, ವಳೈಯ = ಬಗ್ಗಿಸಿ, ಕೊಲ್ ನವಿಲುಮ್ = ಕೊಲ್ಲುವಂಥ, ಪೂ ಕಣೈಹಳ್ = ಹೂವಿನ ಬಾಣಗಳನ್ನು, ಕೋತ್ತು = ತೊಡಿಸಿ, ಪೊದ = ನಾಟುವುದಕ್ಕೆ, ಅಣೈನ್ದು = ಕಾಯುತ್ತಾ \(ಸಿದ್ಧನಾಗಿ, ಹೊಂಚುತ್ತಾ\), ತನ್ನುಡೈಯ = ತನ್ನ, ತೋಳ್ಕೞಿಯ = ತೋಳಿನ ಉದ್ದಕ್ಕೂ \(ತೋಳಿನಿಂದ ಹೊರಕೆಡಹುವಂತೆ\), ವಾಙ್ಗಿ = ಎಳೆದು, ಎನ್ನುಡೈಯ = ನನ್ನ, ನೆಂಜೇ = ಮನಸ್ಸನ್ನೇ, ಇಲಕ್ಕೂ ಆಹ = ಗುರಿಯಾಗಿ, ತಮಿಯೇನ್ ಮೇಲ್ = ಒಂಟಿಗಳಾದವಳ \(ನನ್ನ\) ಮೇಲೆ, ಎಯ್ ಹಿನ್ ಱಾನ್ = ಪ್ರಯೋಗಿಸಿದ್ದಾನೆ \(ಪ್ರಯೋಗಿಸುತ್ತಿದ್ದಾನೆ\), ಪಿನ್ = ಬಳಿಕ, ಇದನೈ = ಇದನ್ನ್ \(ಈ ಸಂಕಟವನ್ನು\), ಕಾಪೀರ್ ತಾನ್ = ಕಾಪಾಡುವವರು, ಇಲ್ಲೈಯೇ = ಇಲ್ಲವಲ್ಲ\! 



ಕಲ್ಲಿನಂತಿರುವ ತೋಳುಗಳ ಕಾಮನು ಕಬ್ಬಿನ ಬಿಲ್ಲನ್ನು ಬಗ್ಗಿಸಿ, ಕೊಲ್ಲುವಂಥ ಹೂವಿನ ಬಾಣಗಳನ್ನು \(ಅದಕ್ಕೆ\) ತೊಡಿಸಿ, ನಾಟಿಸುವುದಕ್ಕೆ ಹೊಂಚುತ್ತಾ, ತನ್ನ ತೋಳಿನಿಂದ ಹೊರಕೆಡಹುವಂತೆ \(ಅದನ್ನು\) ಎಳೆದು, ನನ್ನ ಎದೆ \(ಮನಸ್ಸು\)ಯನ್ನೇ ಗುರಿಯಾಗಿ ಮಾಡಿಕೊಂಡು ಒಂಟಿಗಳಾದ ನನ್ನ ಮೇಲೆ ಪ್ರಯೋಗಿಸುತ್ತಿದ್ದಾನೆ. ಬಳಿಕ, \(ಈಗ\), ಈ ಸಂಕಟದಿಂದ ನನ್ನನ್ನು ಕಾಪಾಡುವವರು ಇಲ್ಲವಲ್ಲ\! 



“ನಾನು ಕಾಮಪೀಡಿತಳು. ನನಗೆ ನಾಥ ನಿಲ್ಲವಲ್ಲ\!” ಎನ್ನುತ್ತಾರೆ, ನಾಯಕಿಯಾಗಿ ಆಳ್ವಾರರು. 



’ಕಾಮನಿಗೆ ಬಿಲ್ಲು ಕಬ್ಬಿನಜಲ್ಲೆ. \(ಐದು ಬಗೆಯ ಹೂಗಳು ಅದಕ್ಕೆ ತೊಡಿಸುವ ಬಾಣ. ವಸಂತನೂ, ಮಂದಮಾರುತವೂ ಅವನ ಗೆಳೆಯರು. ವಿರಹಿಯ ಎದೆಯಾ ಬಾಣಕ್ಕೆ ಗುರಿ”- ಎಂದು ಹೇಳುವುದು ಕವಿಗಳ ವಾಡಿಕೆ. ಮುಟ್ಟಿದರೆ, ಬಲವಾಗಿ ಬಗ್ಗಿಸಿದರೆ, ಮುರಿಯುವಂಥ ಬಿಲ್ಲಿನ ಮೂಲಕ, ಮೃದುವಾದ ಹೂಗಳ ಬಾಣವನ್ನು ಎದೆಗೆ ಗುರಿಮಾಡಿ ಬಿಡುವುದಂದ. ಕಾಮಬಾಧೆಯೂ, ಸಂಕಟವೂ ಉಂಟಾಗುತ್ತದೆ. ಮರ್ಮಾಘಾತವಾದ ಕಾಮನ ಬಾಧೆಯಿಂದ ತಪ್ಪಿಸಿಕೊಳ್ಳುವುದಕ್ಕೆ ಒಂದೇ ಉಪಾಯ. ಪ್ರೇಮಿಗಳ ಸಮಾಗಮ. 



ಸುಲಭವಾಗಿ ಎಟುಕದ ಪರಮಪುರುಷನನ್ನು ತಮ್ಮ ಪ್ರಿಯತಮನನ್ನಾಗಿ ಮಾಡಿಕೊಂಡಿರುವ ಆಳ್ವಾರರಿಗೆ ಅವನೊಡನೆ ತಾವುಕೂಡಿಕೊಳ್ಳುವವರೆಗೂ ಹೃದಯವೇದನೆಯಲ್ಲದೆ ಮತ್ತೇನು? 



೮೭. .........................................................ಪೇದೈಯೇನ್

ಕನ್ನವಿಲುಮ್ ಕಾಟ್ಟಹತ್ತೋರ್ ವಲ್ಲಿಕ್ಕಡಿಮಲರಿನ್,



೮೮. ನನ್ನಱು ವಾಶಮಟ್ರಾರಾನು ಮೆಯ್ ದಾಮೇ,

ಮನ್ನುಮ್, ವಱುನಿಲತ್ತು ವಾಳಾಙ್ಗಹುತ್ತದು ಪೋಲ್,



೮೯. ಎನ್ನುಡೈಯ ಪೆಣ್ಣೈಯು ಮೆನ್ನಲನು ಮೆನ್ ಮುಲೈಯುಮ್,

ಮನ್ನು ಮಲರ್ ಮಙ್ಗೈ ಮೈನ್ದನ್, ಕಣಪುರತ್ತು



೯೦. ಪ್ಪೊನ್ ಮಲೈ ಪೋಲ್ ನಿನ್ ಱವನ್ ಱನ್ ಪೊನ್ನಹಲಮ್ ತೋಯಾವೇಲ್,

ಎನ್ನಿವೈತಾನ್ ವಾಳಾ ವೆನಕ್ಕೇ ಪೊಱೈಯಾಹಿ, 



೯೧. ಮುನ್ನಿರುನ್ದು ಮೂಕ್ಕಿನ್ ಱು ಮೂವಾಮೈಕಾಪ್ಪದೋರ್,

ಮನ್ನು ಮರುನ್ದಱಿವೀರಿಲ್ಲೈಯೈ...................................



ಪೇದೈಯೇನ್ = ಅರಿಯದ ಬಡಹೆಣ್ಣು ನಾನು, ಕಲ್ ನವಿಲುಮ್ = ಕಲ್ಲುಗಳಿಂದ ತುಂಬಿರುವ, ಕಾಟ್ಟು ಅಹತ್ತು = ಕಾಡಿನ ಒಳಗಡೆ, ಓರ್ ವಲ್ಲಿ = ಹೂಬಳ್ಳಿಯೊಂದು, ಕಡಿ ಮಲರಿನ್ = ಪರಿಮಳ ಪುಷ್ಪದ, ನಲ್ ನಱುವಾಶಮ್ = ಒಳ್ಳೆಯ ಶ್ರೇಷ್ಠವಾಸನೆಯು, ಮಟ್ರು = ಬೇರೆ, ಆರಾನುಮ್ = ಯಾರೊಬ್ಬರೂ, ಎಯ್ ದಾಮೇ = ಅದರ ಬಳಿಗೆ ಹೋಗದಂತೆಯೇ \(ಉಪಯೋಗಿಸದಂತೆಯೇ,\) ಮನ್ನುಮ್ = ಸ್ಥಿರವಾದ, ವಱು ನಿಲತ್ತು = ಆ ಬಂಜರು ನೆಲದಲ್ಲಿಯೇ, ವಾಳಾ = \(ನಿಜವಾಗಿ\) ಬಾಳದಂತೆ, ಆಙ್ಗು = ಅಲ್ಲಿಯೇ, ಉಹತ್ತದು ಪೋಲ್= ವ್ಯರ್ಥವಾಗಿ ಜೀವನವನ್ನು ನಡೆಸುವ ಹಾಗೆ\) ಎನ್ನುಡೈಯ = ನನ್ನ, ಪೆಣ್ಮೈಯುಮ್= ಸ್ತ್ರೀತ್ವವೂ, ಎನ್ ನಲನುಮ್ = ನನ್ನ ಸದ್ಗುಣವೂ, ಎನ್ ಮುಲೈಯುಮ್ = ನನ್ನ ಸ್ತನಗಳೂ, ಮನ್ನುಮ್ = ಶಾಶ್ವತನಾದ, ಮಲರ್ ಮಙ್ಗೈ = ಶ್ರೀದೇವಿಯ, ಮೈನ್ದ = ಒಡೆಯನು, ಕಣಪುರತ್ತು. ತಿರುಕ್ಕಣ್ಣಪುರದ, ಪೊನ್ ಮಲೈಪೋಲ್ = ಸೊಬಗಿನ ಪರ್ವತದ ಹಾಗೆ, ನಿನ್ ಱವನ್ ತನ್ = ನೆಲಸಿರುವವನ, ಪೊನ್ ಅಹಲಮ್ = ಸೊಬಗಿನ ಎದೆಯನ್ನು, ತೋಯಾ ಏಲ್ = ತೊಯಿಸದ ಪಕ್ಷದಲ್ಲಿ, ಎನ್ ಇವೈತಾನ್ = ಇವುಗಳಿಂದ ಏನು ಪ್ರಯೋಜನ? ವಾಳ್ = \(ಸಂತೋಷದಿಂದ, ಸಾರ್ಥಕ ರೀತಿಯಲ್ಲಿ\), ಬಾಳದಂಥ, ಎನಕ್ಕೇ = ನನಗೇಯೇ, ಪೊಱೈ ಆಹಿ = ಹೊರಯಾಗಿ, ಮುನ್ ಇರುನ್ದು = ಮುಂದುಗಡೆಯಲ್ಲಿ ಇದ್ದುಕೊಂಡು, ಮೂಕ್ಕಿನ್ ಱು = ಬಾತುಕೊಳ್ಳುತ್ತಾ, ಮೂವಾಮೈ = ನಾಶವಾಗದಂತೆ \(ಬಾಧೆಪಡದಂತೆ\), ಕಾಪ್ಪದು = ರಕ್ಷಿಸುವಂಥ, ಓರ್ = ಒಂದು, ಮನ್ನು = ಶಾಶ್ವತವಾದ, ಮರುನ್ದು = ಔಷಧಿಯನ್ನು\(ಉಪಾಯವನ್ನು\), ಅಱಿವೀರ್ = ತಿಳಿಸತಕ್ಕವರು, ಇಲ್ಲೈಯೇ = ಇಲ್ಲವಲ್ಲ\! 



ಅರಿಯದ ಬಡಹೆಣ್ಣು ನಾನು, ಕಲ್ಲುಗಳಿಂದ ತುಂಬಿರುವ ಕಾಡಿನ ಒಳಗಡೆ ಹೂಬಳ್ಳಿಯೊಂದರ ಪರಿಮಳ ಪುಷ್ಪದ ಶ್ರೇಷ್ಠವಾದ ಒಳ್ಳೆಯ ವಾಸನೆಯನ್ನು ಬೇರೆ ಯಾರೊಬ್ಬರೂ ಅನುಭವಿಸದಂತೆ, ಸ್ಥಿರವಾದ ಬಂಜರು ನೆಲದಲ್ಲಿ, ನಿಜವಾಗಿ ಬಾಳದಂತೆ, ಅಲ್ಲಿಯೇ ವ್ಯರ್ಥಜೀವನವನ್ನು ನಡೆಸುವ ಹಾಘೆ, ನನ್ನ ಸ್ತ್ರೀತ್ವಊ, ನನ್ನ ಸದ್ಗುಣವೂ, ನನ್ನ ಸ್ತನಗಳೂ ಶಾಶ್ವತನಾದ, ಶ್ರೀದೇವಿಯ ಒಡೆಯನಾದ, ತಿರುಕ್ಕಣ್ಣಪುರದ ಸೊಬಗಿನ ಪರ್ವತ ಹಾಗೆ ನೆಲಸಿರುವವನ ಸುಂದರವಾದ ಎಡೆಯನ್ನು ತೊಯಿಸದ ಪಕ್ಷದಲ್ಲಿ, ಇವುಗಳಿಂದ ಏನು ಪ್ರಯೋಜನ? ಸಾರ್ಥಕ ರೀತಿಯಲ್ಲಿ ಬಾಳದಂಥ ನನಗೆಯೇ ಹೊರಯಾಗಿ ಮುಂದುಗಡೆ ಇದ್ದುಕೊಂಡು \(ಆಗಾಗ್ಗೆ\) ಬಾತುಕೊಳ್ಳುತ್ತಾ ಬಾಧೆಪಡದಂತೆ ರಕ್ಷಿಸುವಂಥ ಒಂದು ಶಾಶ್ವತವಾದ ಉಪಾಯವನ್ನು ತಿಳಿಸತಕ್ಕವರು ಇಲ್ಲವಲ್ಲ\! 



ಹಿಂದಿನ ಪಾಶುರಭಾಗದಲ್ಲಿ, ಕಾಮನು ನನ್ನ ಎದೆಗೆ ಗುರಿಮಾದಿ ತನ್ನಪುಷ್ಪಬಾಣಗಳಿಂದ ಹೊಡೆದು, ನನ್ನನ್ನು ಹಿಂಸಿಸುತ್ತಿದ್ದಾನೆ’ ಎಂದು ಆಳ್ವಾರರು ವ್ಯಥೆಪಟ್ಟರು. ಇಲ್ಲಿ ಅವರು, ಅದರಿಂದ ನಮಗೆ ಹೇಗೆ ಹಿಂಸೆಯಾಗುತ್ತಿದೆ ಎಂಬುದನ್ನು ಹೇಳುತ್ತಾರೆ. 



“ಕನ್ನವಿಲುಮ್ .................................ಪೋಲ್” – ಇದೊಂದು ಸುಂದರವಾದ ಉಪಮಾನ. ಬೆಂಗಾಡಿನಲ್ಲಿ ಬೆಳೆಯುವ ಕಾಡಿನ ಹೂಬಳ್ಳಿಗೂ ನಾಯಕಿಯಾದ ಆಳ್ವಾರರಿಗೂ ಹೋಲಿಕೆ. ಅದರ ಹೂವು ಆ ಹೂವಿನ ಪರಿಮಳ ಮುಂತಾದವುಗಳಿಗೆ ನಾಯಕಿಯ ಸ್ತ್ರೀತ್ವ, ಗುಣ, ಮುಂತಾದವುಗಳಿಗೆ ಹೋಲಿಕೆ. ಬಳಸುವವನಿಲ್ಲವಾದರೆ ಎರಡೂ ವ್ಯರ್ಥವೇ ಆದಂತೆ. 



ಹೂಬಳ್ಳಿಯೊಂದು ಒಳ್ಳೆಯ ಫಲವತ್ತಾದ ಸ್ಥಳದಲ್ಲಿ, ಎಂದರೆ, ಮನೆಯ ಅಂಗಳದಲ್ಲೋ, ದೇವ ಮಂದಿರದ ತೋಟದಲ್ಲೋ, ಅಂಥಾದ್ದೇ, ಒಳ್ಳೆಯ ಜನನಿಬಿಡವಾದ ಸ್ಥಳದಲ್ಲೋ, ಬೆಳೆದು ಹೂಬಿಟ್ಟರೆ, ಆ ಹೂವನ್ನೂ ಅದರ ಪರಿಮಳವನ್ನೂ ಅನುಭವಿಸಿ ಆನಂದಿಸಲು ಸಾಧ್ಯವಾಗುವುದು. ಅದಕ್ಕೆ ಬದಲಾಗಿ, ಅದು ಕಲ್ಲುಮುಳ್ಳುಗಳಿಂದ ತುಂಬಿರುವ ಬೆಂಗಾಡಿನಲ್ಲಿ, ಯಾರೂ ಸುಳಿದಾಡದಿರುವ ಕಡೆಯಲ್ಲಿ ಬೆಳೆದರೆ, ಅದರ ಹೂವನ್ನಾಗಲಿ ಅಥವಾ ಅದರ ಪರಿಮಳವನ್ನಾಗಲಿ ಹೇಗೆ ಅನುಭವಿಸಿ ಆನಂದಿಸಲು ಸಾಧ್ಯ? ಅದರದು ವ್ಯರ್ಥಜೀವನವೇ ಅಲ್ಲವೇ? – ಇದು ಉಪಮಾನದ ಪೂರ್ವಭಾಗ. 



ಹಾಗೆಯೇ, ಹೆಣ್ಣಾಗಿ ಹುಟ್ಟಿ, ತನ್ನ ಯೌವನವನ್ನೂ, ಅದರ ಸದ್ಗುಣಗಳನ್ನೂ ಮತ್ತು ಅಂದವಾದ ಅವಯವಗಳನ್ನೂ \(ತನ್ನ ಪ್ರಿಯತಮನಿಗಾಗಿ\) ಉಪಯೋಗಿಸಿ, ನಿಜವಾದ ಆನಂದಾನುಭವವನ್ನು ಪಡೆಯುವುದಕ್ಕೆ ಬದಲಾಗಿ, ಎಲ್ಲಿಯೋ ಏಕಾಂಕಿಯಾಗಿ, ವಿರಹಿಯಾಗಿ, ತನ್ನ ಸಂಕಟವನ್ನು ವಿಚಾರಿಸದೆಯೇ ಉದಾಸೀನನಾಗಿರುವ ಅವನಿಂದ ದೂರವಾಗಿ, ತನ್ನ ಯೌವನವನ್ನು ಸರ್ವನಾಶಗೊಳಿಸುವುದು ಎಂಥ ಅನ್ಯಾಯ? ಅದೆಂಥ ವ್ಯರ್ಥಜೀವನವದು:- ಇದು ಉಪಮಾನದ ಉತ್ತರಭಾಗ. 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಗೆಳತಿಯರೇ, ನಾನೊಬ್ಬ ಅರಿಯದ, ಪರಿಶುದ್ಧಸ್ವಭಾವದ ಹೆಂಗಸು. ಸ್ತ್ರೀಸಹಜವಾದ ನನ್ನ ಸದ್ಗುಣಗಳನ್ನೂ, ನನ್ನ ಎಳೆಯ ಯೌವನದ ಅವಯವಗಳನ್ನೂ ಅನುಭವಿಸಿ, ಅನ್ನ ಕಾಮಬಾಧೆಯನ್ನು ನಿವಾರಿಸತಕ್ಕ ನನ್ನ ನಾಯಕನು ನನ್ನಲ್ಲಿ ಕನಿಕರಗೊಳ್ಳನಲ್ಲ\! \(ಅವನುಅಸಡ್ಡೆಯಾದದ್ದರ ಫಲವಾಗಿ\), ನನ್ನೀಬಾಳು ವ್ಯರ್ಥವಾಗಿ ಸಂಕಟಕ್ಕೆ ಈಡಾಗಿದೆಯಲ್ಲ\! 



೯೧. .............................................................

.........................................................ಮಾಲ್ ವಿಡೈಯಿನ್



೯೨. ತುನ್ನು ಪಿಡರೆಡುತ್ತು ತ್ತೂಕ್ಕೂಣ್ಡು, ವನ್ ತೊಡರಾಲ್

ಕನ್ನಿಯರ್ ಕಣ್ಮಿಳಾಕ್ಕಟ್ಟುಣ್ಡು, ಮಾಲೈವಾಯ್



೯೩. ತ್ತನ್ನುಡಾಇಯ ನಾವೊೞಿಯಾದಾಡುಮ್ ತನಿಮಣಿಯಿನ್,

ಇನ್ನಿಶೈ ಯೋಚೈಯುಮ್ ವನ್ದೆನ್ ಶೆವಿತನಕ್ಕೇ, 



೯೪. ಕೊನ್ನವಿಲು ಮೆಹ್ ಕಿಲ್ ಕೊಡಿದಾಯ್ ನೆಡಿದಾಹುಮ್

ಎನ್ನಿದನೈ ಕಾಕ್ಕೂಮ್ ಶೊಲ್ಲೀರ್..............................



ಮಾಲ್ ವಿಡೈಯಿನ್ = ಹೊಗರುಗೊಂಡ ವೃಷಭದ, ತುನ್ನ್ = ದಟ್ಟವಾದ, ಪಿಡರ್ ಎರುತ್ತು = ಹಿಗಿಲುಳ ಕುತ್ತಿಗೆಗೆ, ತೂಕ್ಕುಣ್ಡು = ತೂಗುಬಿದ್ದು, ವನ್ ತೊಡರಾಲ್ = ಬಲವಾದ ಹಗ್ಗದಿಂದ, ಕನ್ನಿಯರ್ = ಕನ್ನಿಕೆಯರ, ಕಟ್ಟುಣ್ಡು = ಕಟ್ಟಲ್ಪಟ್ಟು, ಮಾಲೈವಾಯ್ = ಸಂಜೆಯಲ್ಲಿ, ತನ್ನುಡೈಯ = ತನ್ನ ನಾ = ನಾಲಗೆಯು, ಒೞಿಯಾದು = ನಿಲುಕಡೆ ಇಲ್ಲದಂತೆ, ಆಡುಮ್ = ಚಲಿಸುತ್ತಿರುವ \(ಆಡಿಸುತ್ತಿರುವ\), ತನಿ ಮಣಿಯಿನ್ = ಒಂಟಿಯಾದ ಗಂಟೆಯಿಮ್ದ, ಇನ್ ಇಶೈ = ಇನಿದಾದ ಗಾನದ, ಓಶೈಯುಮ್ = ನಾದವೂ, ವನ್ದು = ಬಂದು, ಎನ್ ಶೆವಿತನಕ್ಕೇ = ನನ್ನ ಕಿವಿಗೇಯೇ, ಕೊಲ್ ನವಿಲುಮ್ = ಕೊಲೆಮಾಡಲು ಯತ್ನಿಸತಕ್ಕ, ಎಹ್ ಕಿಲ್ = ವೇಲಾಯುಧಕ್ಕಿಂತಲೂ ಕೊಡಿದು ಆಯ್ = ಕ್ರೂರವಾಗಿ, ನೆಡಿದು ಆಹುಮ್ = ದೀರ್ಘವಾಗಿರುತ್ತದೆ, ಎನ್ = ಏನು \(ಯಾವುದು\) ಇದನೈ = ಇದರಿಂದ, ಕಾಕ್ಕೂಮ್ = ಕಾಪಾಡುವುದು, ಶೊಲ್ಲೀರ್ = ಹೇಳಿರಿ. 



ಹೊಗರುಗೊಂಡ ಎತ್ತಿನ \(ಗೂಳಿಯ\) ದಪ್ಪನಾದ ಹಿಳಲು ಕುತ್ತಿಗೆಗೆ ಬಲವಾದ ಹಗ್ಗದಿಂದ, ಹೆಣ್ಣುಮಕ್ಕಳ ಕಣ್ಣುಕುಕ್ಕುವಂತೆ, ಕಟ್ಟಲ್ಪಟ್ಟು, ಸಂಜೆಯಲ್ಲಿ ನಿಲುಕಡೆ ಇಲ್ಲದಂತೆ ಆಡುವ ತನ್ನ ನಾಲಗೆಯ ಒಂಟಿಗಂತೆಯ ಇನಿದಾದ ಗಾನದ ನಾದವು ಸಂಜೆಯ ವೇಳೆಯಲ್ಲಿ ಬಂದು ನನ್ನ ಕಿವಿಗೇಯೇ ಕೊಲ್ಲಲು ಯತ್ನಿಸತಕ್ಕ ವೇಲಾಯುಧಕ್ಕಿಂತಲೂ \(ಶೂಲಕ್ಕಿಂತಲೂ\) ದೀರ್ಘವಾಗಿರುತ್ತದೆ. ಇದರಿಂದ ನನ್ನನ್ನು ಕಾಪಾಡುವುದು ಯಾವುದು? ಹೇಳಿರಿ\! 



ವಿರಹಿಯ ಕಾಮವೇದನೆಯನ್ನು ಕೆರಳಿಸುವ ಇನ್ನೊಂದು ವಿಷಯದ ವಿವರಣೆ ಇಲ್ಲಿ ಬರುತ್ತದೆ. 



ಕಾಡಿನಲ್ಲಿ ತೃಪ್ತಿಕರವಾಗಿ ಹುಲ್ಲುಮೇಯ್ದು ದನಕರುಗಳ ಮಂದೆಯು ಊರಿನತ್ತ ಬರುವುದು ಸಂಜೆಯಲ್ಲಿ, ಅವುಗಳ ನಡುವೆ ಇರುವ ಗೂಳಿಯೂ ಅವುಗಳನ್ನು ಹಿಂಬಾಲಿಸಿ ಹಿಂತಿರುಗುತ್ತದೆ. ಅವುಗಳ ದಪ್ಪಕುತ್ತಿಗೆಗೆ ಬಲವಾದ ಹಗ್ಗದಿಂದ ಒಂದು ಗಂಟೆಯನ್ನು ಕಟ್ಟಿರುತ್ತಾರೆ. ಕುತ್ತಿಗೆಯನ್ನು ಆಡಿಸುತ್ತಾ ಅವು ನಡೆದು ಬರುವಾಗಲೆಲ್ಲಾ, ಕತ್ತಿನ ಗಂಟೆಯು ಅಲುಗುತ್ತಾ, ಇನಿದಾದ ವಾದವನ್ನುಂಟುಮಾಡುತ್ತದೆ. ಈ ಹಿತವಾದ ನಾದವು ದೂರದಿಂದಲೇ ಊರಿಗೆ ಕೇಳಿ ಬರುತ್ತಿರುತ್ತದೆ. ಎತ್ತಿನ ಕತ್ತಿನ ಗಂಟೆಯ ನಾಅವು ವಿರಹಿಯಾದವರಿಗೆ ಒಂದು ಅಹಿತವಾದ ಸದ್ದೇ\! ಅದು ಸಂಜೆಯಾಯಿತೆಂಬುದನ್ನೂ, ರಾತ್ರಿ ಮುನ್ನುಗ್ಗಿ ಬರುತ್ತಿದೆಯೆಂಬುದನ್ನೂ, ಒಂಟಿಯಾಗಿ ಅದನ್ನು ಕಳೆಯುವುದು ಕಡುಕಷ್ಟವೆಂಬುದನ್ನೂ ನೆನಪುಮಾಡುತ್ತದೆ. 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಗೆಳತಿಯರೇ, ಸಂಜೆಯ ಕಾಲದಲ್ಲಿ, ದನಕರುಗಳ ಜೊತೆಯಾಗಿ, ಮನೆಗೆ ಹಿಂತಿರುಗುತ್ತಿರುವ ಹೊಗರುಗೊಂಡ ಎತ್ತಿನ ಕತ್ತಿನ ಗಂಟೆಯ ಸದ್ದು ನನ್ನ ಪಾಲಿಗೆ ಶೂಲಕ್ಕಿಂತಲೂ ಕ್ರೂರವಾಗಿದೆಯಲ್ಲ\! ಈ ಯಾತನೆಯಿಂದ ನನ್ನನ್ನು ರಾತ್ರಿಯೆಲ್ಲಾ ಕಾಪಾಡುವವರು ಯಾವುದು? ನೀವೇ ಹೇಳಿರಿ.



೯೪. ....................................................................

.................................................................ಇದು ವಿಳೈತ್ತ



೯೫. ಮನ್ನನ್ ನಱುನ್ತುೞಾಯ್ ವಾೞ್ ಮಾರ್ ವನ್, ಮಾಮದಿಕೋಳ್ 

ಮುನ್ನಮ್ ವಿಡುತ್ತ ಮುಹಿಲ್ ವಣ್ಣನ್, ಕಾಯಾವಿನ್



೯೬. ಶಿನ್ನ ನಱುಮ್ ಊನ್ದಿಹೞ್ ವಣ್ಣನ್, ವಣ್ಣಮ್ ಪೋ

ಲನ್ನ ಕಡಲ ಮಲೈಯಿಟ್ಟಣೈಕಟ್ಟಿ, 



೯೭. ಮನ್ನ ನಿರಾವಣನೈ ಮಾಮಣ್ಡು ವೆಂಜಮತ್ತು, 

ಪ್ಪೊನ್ ಮುಡಿಹಳ್ ಪತ್ತುಮ್ ಪುರಳ್ ಚ್ಚರನ್ತುರನ್ದು,



೯೮. ತೆನ್ನುಲಹ ಮೇಟ್ರು ವಿತ್ತ ಶೇವಹನೈ ...................

.......................................................................



ಇದು = ಈವಿಷಯಗಳನ್ನು \( ಈ ಸಂಕಟವನ್ನು\), ವಿಳೈತ್ತ = ಬೆಳಸಿದ, ಮನ್ನನ್ = ಮಹಾನುಭವನಾಗಿ, ನಱು = ಪರಿಮಳ ಪುರ್ಣವಾದ, ತುೞಾಯ್= ತುಲಸಿಯ ಹಾರ್‍ಅವು, ವಾೞ್= ಬೆಳಗುವ, ಮಾರ್ ವನ್ = ಎದೆಯುಳ್ಳವನಾಗಿ, ಮಾಮದಿ ಕೋಳ್ = ಪೂರ್ಣಚಂದ್ರನ ಸಂಕಟವನ್ನು, ಮುನ್ನಮ್ = ಹಿಂದೆ \(ಒಂದು ಕಾಲದಲ್ಲಿ\), ವಿಡುತ್ತ = ಪರಿಹರಿಸಿದ \(ಬಿಡಿಸಿದ\), ಮುಹಿಲ್ ವಣ್ಣನ್ = ಕಾರ್ಮುಗಿಲ ಬಣ್ಣದವನಾಗಿ, ಕಾಯಾವಿನ್ = ಅಗಸೆಯ ಮರದ, ಚಿನ್ನ = ಸಣ್ಣ, ನಱುಮ್ = ಪರಿಮಳಿಸುವ, ಪೂ = ಹೂವಿನ, ತಿಹೞ್ = ಪ್ರಕಾಶಿಸುವ, ವಣ್ಣನ್ = ಬಣ್ಣದವನಾಗಿ, ವಣ್ಣಮ್ ಪೋಲ್ ಅನ್ನ = ತನ್ನ ಬಣ್ಣದ ಹಾಗಿರುವ, ಕಡಲೈ = ಕಡಲನ್ನು, ಮಲೈ ಇಟ್ಟು = ಬೆಟ್ಟಗಳನ್ನು ಕೂಡಿಸಿ, ಅಣೈ ಕಟ್ಟಿ = ಸೇತುವೆಯನ್ನು ಕಟ್ಟಿ, ಮನ್ನನ್ = ರಾಜನಾದ, ಇರಾವಣನೈ = ರಾವಣನನ್ನು, ಮಾ ಮಣ್ಡು = ಬಲುದಟ್ಟವಾದ \(ಸೈನ್ಯದಿಂದ ಕೂಡಿದ\), ವೆಮ್ = ಕ್ರೂರವಾದ, ಶಮತ್ತು = ಯುದ್ಧರಂಗದಲ್ಲಿ, ಪೊನ್ ಮುಡಿಗಳ್ ಪೂತ್ತುಮ್ = ರತ್ನಕಿರೀಟಗಳು ಹತ್ತನ್ನೂ \(ಹತ್ತು ತಲೆಗಳನ್ನೂ\), ಪುರಳ = ನೆಲದಲ್ಲಿ ಹೊರಳಾಡುವಂತೆ, ಶರಮ್ = ಬಾಣಗಳನ್ನು, ತುರನ್ದು = ಪ್ರಯೋಗಿಸಿ, ತೆನ್ ಉಲಹಮ್ = ದಕ್ಷಿಣದ ಲೋಕವನ್ನು \(ಯಮಲೋಕವನ್ನು\), ಏಟ್ರುವಿತ್ತ = ಏರಿಸಿದ, ಶೇವಹನೈ = ಮಹಾವೀರನಾಗಿ, 



ಈ ಸಂಕಟವನ್ನು ಬೆಳಗಿಸಿದ ಮಹಾನುಭಾವನಾಗಿ, ಪರಿಮಳ ಪೂರ್ಣವಾದ ತುಲಸಿಯ ಹಾರವು ಬೆಳಗುತ್ತಿರುವ ಎದೆಯುಳ್ಳವನಾಗಿ, ಪೂರ್ಣಚಂದ್ರನ ಸಂಕಟವನ್ನು, ಒಂದು ಕಾಲದಲ್ಲಿ, ಹರಿಸಿದವನಾಗಿ, ಅಗಸೆಯ ಮರದ ಸಣ್ಣ ಪರಿಮಳ ಪೂರ್ಣವಾದ ಹೂವಿನ ಹೊಳೆಯುವ ಬಣ್ಣವುಳ್ಳವನಾಗಿ, ತನ್ನ ಬಣ್ಣದ ಹಾಗಿರುವ ಕಡಲನ್ನು ಬೆಟ್ಟಗಳಿಂದ ಸೇತುವೆ ಮಾಡಿ ಅಡ್ಡಕಟ್ಟಿ, \(ರಾಕ್ಷಸ\) ರಾಜನಾದ ರಾವಣನನ್ನು ಬಲು ಭಾರಿಯಾದ ಸೈನ್ಯದಿಂದ ಕೂಡಿದ ಕ್ರೂರವಾದ ಯುದ್ಧರಂಗದಲ್ಲಿ \(ಎದುರಿಸಿ\), ಅವನ ಹತ್ತು ರತ್ನ ಕಿರೀಟಗಳೂ ನೆಲದಲ್ಲಿ ಹೊರಳಾಡುವಂತೆ ಬಾಣಪ್ರಯೋಗಮಾಡಿ, ಅವನನ್ನು ಯಮಲೋಕಕ್ಕೆ ಏರಿಸಿದ ಮಹಾವೀರನಾಗಿ.



ನಾಯಕಿ ತನಗೆ ಉಂಟಾದ ವ್ಯಾಮೋಹವನ್ನೂ, ವಿರಹಸಂಕಟಗಳಿಗೆ ಅವಕಾಶವನ್ನುಂಟುಮಾಡಿದ ಮಹಾನುಭಾವನು ಯಾರೆಂಬುದನ್ನು ನೇರವಾಗಿ ಹೇಳಿಕೊಳ್ಳದಂತೆ, ತನ್ನ ಸಂಕಟಗಳನ್ನು ಮಾತ್ರವೇ ತನ್ನಗೆಳತಿಯಲ್ಲಿ ಇದುವರೆಗೆ ಹೇಳಿಕೊಂಡಳಷ್ಟೆ. ಆ ತನ್ನ ಪ್ರಿಯತಮನ ಗುಣಗಾನವನ್ನು ಮಾಡಲು ಇಲ್ಲಿ ತೊಡಗಿದ್ದಾಳೆ. 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ:- ಗೆಳತಿಯರೇ, ನನಗೆ ನಾನಾ ರೀತಿಯಲ್ಲಿ, ಎಂದರೆ, ಕಡಲ ಅಬ್ಬರದ ಮೂಲಕ, ಬೆಳದಿಂಗಳ ಮೂಲಕ, ಮಂದಮಾಋತದ ಮೂಲಕ, ಕ್ರೌಂಚದಂಪತಿಗಳ ಮೆಲುದನಿಯ ಮೂಲಕ, ಮುಚ್ಚಂಜೆಯ ಎತ್ತಿನ ಕತ್ತಿನ ಗಂಟೆಯ ಸದ್ದಿನ ಮೂಲಕ, ಇತ್ಯಾದಿಗಳ ಮೂಲಕ, ನನ್ನ ವಿರಹವನ್ನು ಹೆಚ್ಚಿಸಿದವನು ಮಹಾನುಭಾವನು. ಅವನ ಎದೆಯ ಮೇಲೆ ಪರಿಮಳ ಪೂರ್ಣವಾದ ತುಲಸಿಯ ಹಾರವು ತೂಗಾಡುತ್ತದೆ. ಹಿಂದೆ, ಒಂದು ಸಲ ಚಂದ್ರನಿಗೆ ಬಂದ ಸಂಕಟವನ್ನು ನಿವಾರಿಸಿದವನು ಅವನೇ. ಅಗಸೆಯ ಹೂವಿನ ದಿವ್ಯವಾದ ಆಕರ್ಷಕವಾದ ಬಣ್ಣದವನು. ತನ್ನ ಮೈಬಣ್ಣದ ಹಾಗಿರುವ ಮಹಾಕಡಲಿಗೆ ಬೆಟ್ಟಗಳಿಂದಲೇ ಸೇತುವೆ ಕಟ್ಟಿ, ಲಂಕೆಗೆ ಮುತ್ತಿಗೆ ಹಾಕಿ, ಬಲುದೊಡ್ಡ ಸೇನಾಬಲದಿಂದ ತುಂಬಿದ್ದ ಯುದ್ಧರಂಗದಲ್ಲಿ ರಾಕ್ಷಸರಾಜನಾದ ರಾವಣನನ್ನು ಎದುರಿಸಿ, ತನ್ನ ಬಾಣಗಳಿಂದಲೇ ಅವನ ಹತ್ತು ತಲೆಗಳನ್ನೂ \(ರತ್ನಕಿರೀಟಗಳನ್ನೂ\) ನೆಲದಲ್ಲಿ ಹೊರಳಾಡುವಂತೆ ಮಾಡಿದ ಮಹಾವೀರನಾದ ಶ್ರೀರಾಮಾವತಾರಿ. 



೯೮. .....................................................ಆಯಿರಕ್ಕಣ್

ಮನ್ನವನ್ ವಾನಮುಮ್ ವಾನವರ್ ತಮ್ ಪೊನ್ನುಲಹುಮ್,



೯೯. ತನ್ನುಡೈಯ ತೋಳ್ ವಲಿಯಾಲ್ ಕೈಕೊಣ್ಡ

ತಾನವನೈ, ಪಿನ್ನೋರರಿಯುರುವ ಮಾಹಿಯೆರಿ ವಿೞಿತ್ತು,



೧೦೦. ಕೊನ್ನವಿಲುಮ್ ವೆಂಜಮತ್ತು ಕ್ಕೊಲ್ಲಾದೇ, ವಲ್ಲಾಳನ್

ಮನ್ನುಮಣಿಕ್ಕೂಂಜಿ ಪಟ್ರಿ ವರವೀರ್ ತ್ತು,



೧೦೧. ತನ್ನುಡೈಯ ತಾಳ್ ಮ್ಲ್ ಕಿಡಾತ್ತಿ, ಅವನುಡೈಯ 

ಪೊನ್ನಹಲಮ್ ವಳ್ಳುಹಿರಾಲ್ ಪೋೞ್ ನ್ದು ಪುಹೞ್ ಪಡೈತ್ತ, 



೧೦೨. ಮಿನ್ನಿಲಙ್ಗು ಮಾೞಿ ಪಡೈತ್ತಡಕ್ಕೈ ವೀರನೈ

.............................................................



ಆಯಿರಮ್ ಕಣ್ = ಸಾವಿರ ಕಣ್ಣುಗಳವನಾದ, ಮನ್ನವನ್ = ದೇವೇಂದ್ರನ \(ದೇವತೆಗಳ ರಾಜನ\), ವಾನಮುಮ್ = ಸ್ವರ್ಗವನ್ನೂ, ವಾನವರ್ ತಮ್ = ಮಿಕ್ಕೆಲ್ಲ ದೇವತೆಗಳ, ಪೊನ್ ಉಲಹುಮ್ = ಸುಂದರವಾದ ಲೋಕಗಳನ್ನೂ, ತನ್ನುಡೈಯ = ತನ್ನ, ತೋಳ್ ವಲಯಾಲ್ = ತೋಳ್ಬಲದಿಂದ, ಕೈಕೊಣ್ಡ = ಸ್ವಾಧೀನಪಡಿಸಿಕೊಂಡ, ತಾನವನೈ = ರಾಕ್ಷಸನನ್ನು, ಪಿನ್ = ಹಿಂದೆ, ಓರ್ = ಸಾಟಿಯಿಲ್ಲದ, ಅರಿ ಉರುವಮ್ = ನರಹರಿರೂಪಿಯಾಗಿ, ಎರಿ ವಿೞಿತ್ತು = ಜ್ವಾಲೆಯ ನೋಟನೋಡಿ, ಕೊಲ್ ನವಿಲುಮ್ = ಕೊಲೆತುಂಬಿರುವ, ವೆಮ್ ಶಮತ್ತು = ಕ್ರೂರವಾದ ಯುದ್ಧರಂಗದಲ್ಲಿ, ಕೊಲ್ಲಾದೇ = \(ಅವನನ್ನು\) ಕೊಲ್ಲದೆ, ವಲ್ಲಾಳನ್ = ಮಹಾವೀರನ, ಮನ್ನು = ಭದ್ರವಾದ, ಮಣಿ = ರತ್ನಮಯವಾದ, ಕುಂಜಿಪಟ್ರಿ = ಜುಟ್ಟನ್ನು ಹಿಡಿದು, ವರ = ತನ್ನ ಬಳಿಗೆ, ಈರ್ ತ್ತು = ಬರಸೆಳೆದು, ತನ್ನುಡೈಯ = ತನ್ನ, ತಾಳ್ ಮೇಲ್ = ಕಾಲುಗಳ ಮೇಲೆ, ಕಿಡಾತ್ತಿ = ಕೆಡಹಿಕೊಂಡು, ಅವನುಡೈಯ = ಅವನ, ಪೊನ್ ಅಹಲಮ್ = ದಿವ್ಯವಾದ \(ಸುಂದರವಾದ\) ಎದೆಯನ್ನು, ವಳ್ ಉಹಿರಾಲ್ = ಚೂಪಾದ ಉಗುರುಗಳಿಂದ, ಪೊೞ್ ನ್ದು= ಸೀಳಿ ಹಾಕಿ, ಪುಹೞ್ ಪಡೈತ್ತ = ಕೀರ್ತಿಯನ್ನು ಪಡೆದ, ಮಿನ್ ಇಲಙ್ಗುಮ್ = ಮಿಂಚಿನಂತೆ ಹೊಳೆಯುವ, ಆೞಿ ಪಡೈ = ಚಕ್ರಾಯುಧವುಳ್ಳ, ತಡಕ್ಕೈ = ವಿಶಾಲವಾದ ಕೈಗಳ, ವೀರನೈ = ಪರಮಸಮರ್ಥನನ್ನು. 



ಸಾವಿರಕಣ್ಣುಗಳ ದೇವತೆಗಳ ರಾಜನಾದ ಇಂದ್ರನ ಸ್ವರ್ಗವನ್ನೂ, ಮಿಕ್ಕೆಲ್ಲ ದೇವತೆಗಳ ದಿವ್ಯವಾದ ಲೋಕಗಳನ್ನೂ ತನ್ನ ತೋಳ್ಬಲದಿಂದ ಸ್ವಾಧೀನಪಡಿಸಿಕೊಂಡ ದಾನವನನ್ನು, ಹಿಂದೆ, ಸಾಟಿಯಿಲ್ಲದ ನರಹರಿರೂಪಿಯಾಗಿ, \(ಅವತರಿಸಿ\), ಜ್ವಾಲೆಯ ನೋಟ ನೋಡಿ, ಕೊಲೆ ತುಂಬಿರುವ ಕ್ರೂರವಾದ ಯುದ್ಧರಂಗದಲ್ಲಿ ಅವನನ್ನು ಕೊಲ್ಲದೆ, ಆ ಮಹಾವೀರನ ಭದ್ರವಾದ ರತ್ನಮಯವಾದ ಜುಟ್ಟನ್ನು ಹಿಡಿದು, ತನ್ನ ಬಳಿಗೆ ಬರಸೆಳೆದು, ತನ್ನಕಾಲುಗಳ ಮೇಲೆ ಕೆಡಹಿಕೊಂಡು, ಅವನ ಸುಂದರವಾದ ಎದೆಯನ್ನು ಚೂಪಾದ ಉಗುರುಗಳಿಂದ ಸೀಳಿ ಹಾಕಿ, ಕೀರ್ತಿಯನ್ನು ಪಡೆದ, ಮಿಂಚಿನಂತೆ ಹೊಳೆಯುವ ಚಕ್ರಾಯುಧವನ್ನು ಹಿಡಿದ ವಿಶಾಲವಾದ ಕೈಗಳ ಪರಮಸಮರ್ಥನನ್ನು. 



ಹಿಂದಿನ ಪಾಶುರಭಾಗದಲ್ಲಿ ಭಗವಂತನ ಶ್ರೀರಾಮಾವತಾರದ ವೈಶಿಷ್ಟ್ಯವನ್ನು ಸ್ಮರಿಸಲಾಯಿತು. ಅಡಗಿಸಲಾರದ ವಿಸ್ತಾರವಾದ ಕಡಲಿಗೇ ಬೆಟ್ಟಗಳ ಸೇತುವೆಯನ್ನು ಕಟ್ಟಿ, ಸಾಮಾನ್ಯವಾದ ಬಿಲ್ಲುಬಾಣಗಳ ಸಹಾಯದಿಂದಲೇ ಯುದ್ಧರಂಗದಲ್ಲಿ ರಾವಣ ಸೈನ್ಯವನ್ನು ಎದುರಿಸಿ, ರಾವಣನ ಹತ್ತುತಲೆಗಳನ್ನೂ ಅವುಗಳನ್ನಲಂಕರಿಸಿದ ರತ್ನಮಯವಾದ ಕಿರೀಟಗಳನ್ನೂ ನೆಲದಮೇಲೆ ಧೂಳಿನಲ್ಲಿ ಹೊರಳಾಡುವಂತೆ ಮಾಡಿದ ಪರಮ ಸಮರ್ಥನು ಶ್ರೀರಾಮನೆಂದು ವರ್ಣಿಸಲಾಯಿತು. ಈಗ, ಭಗವಂತನ ಸಾಮರ್ಥ್ಯದ ಇನ್ನೊಂದು ಪರಿಯನ್ನು ಇಲ್ಲಿ ನೆನಪಿಗೆ ತರಲಾಗುತ್ತದೆ.. 



ಹಿರಣ್ಯಕಶಿಪುವು ಮಹಾಬಲಿಷ್ಠನಾಗಿ, ಮೂರುಲೋಕಗಳನ್ನೂ ಗೆದ್ದು, ಬ್ರಹ್ಮನಿಂದ ನಾನಾ ವರಗಳನ್ನು ಪಡೆದುಕೊಂಡು, ತನ್ನನ್ನು ಗೆಲ್ಲುವರಿಲ್ಲವೆಂದೂ ಕೊಲ್ಲುವರಿಲ್ಲವೆಂದೂ, ತನಗೆ ಸಮಾನರಿಲ್ಲವೆಂದೂ ಬೀಗುತ್ತಿದ್ದನು. ವಿಷ್ಣುದ್ವೇಷಿಯಾಗಿ, ತನ್ನ ಮಗನಾದ ಪ್ರಹ್ಲಾದನು ವಿಷ್ಣುಭಕ್ತನಾದನಲ್ಲ ಎಂದೂ, ಅವನನ್ನು ಆ ಹವ್ಯಾಸದಿಂದ ಬಿಡಿಸಬೇಕೆಂದೂ ನಾನಾರೀತಿಯಲ್ಲಿ ಅವನನ್ನು ಹಿಂಸಿಸುತ್ತಿದ್ದನು. ಆಶ್ರಿತರಕ್ಷಕನಾದ ಭಗವಂತನು, ದೇವತೆಗಳ ಮೊರೆಯನ್ನು ಗಮನಿಸಿ, ಅವರನ್ನೂ ತನ್ನ ದೃಢಭಕ್ತನಾದ ಪ್ರಹ್ಲಾದನನ್ನೂ ರಕ್ಷಿಸುವುದಕ್ಕಾಗಿ ಹಿರಣ್ಯಕಶಿಪು ತೋರಿಸಿದ ಉಕ್ಕಿನ ಕಂಬದಿಂದಲೇ ನರಹರಿಯಾಗಿ ಉದ್ಭವಿಸಿ, ಯುದ್ಧಭೂಮಿಯಲ್ಲಿ ಅವನ ಸೇನಾಬಲದೊಡನೆ ಅವನನ್ನು ಎದುರಿಸಿದಂತೆಯೇ, ಯಾವ ಆಯುಧವನ್ನೂ ಹಿಡಿಯದೆಯೇ, ಅವನ ಜುಟ್ಟನ್ನು ಹಿಡಿದು ತನ್ನ ಬಳಿಗೆ ಬರಸೆಳೆದು, ತನ್ನ ತೊಡೆಯ ಮೇಲೆ ಹಾಕಿಕೊಂಡು, ತನ್ನ ಕೈಉಗುರುಗಳಿಂದಲೇ ಅವನ ಬಲಿಷ್ಠ ಎದೆಯನ್ನು ಸೀಳಿ ಅವನನ್ನು ಕೊಂದು ಹಾಕಿದನು. 



೧೦೨. ...........................................................

ಮನ್ನಿವ್ವಹಲಿಡತ್ತೈ ಮಾಮುದುನೀರ್ ತಾನ್ವಿೞುಙ್ಗ,



೧೦೩. ಪಿನ್ನುಮೋ ರೇನಮಾಯ್ ಪ್ಪುಕ್ಕೂ ವಳೈಮರುಪ್ಪಿನ್,

ಕೊನ್ನವಿಲುಮ್ ಕೂರ್ ನುದಿ ಮೇಲ್ ವೈತ್ತೆಡುತ್ತ ಕೂತ್ತನೈ,



ಮುನ್ನಮ್ = ಹಿಂದೆ ಒಂದು ಸಲ, ಇ ಅಹಲ್ ಇಡತ್ತೈ = ಈ ವಿಸ್ತಾರವಾದ ಭೂಮಿಯನ್ನು, ಮಾ ಮುದು ನೀರ್ = ಮಹಾಕಡಲು, ತಾನ್ ವಿೞುಙ್ಗು = ನುಂಗಿ ಹಾಕಲು, ಪಿನ್ನುಮ್ = ಆ ಬಳಿಕಲೇ, ಓರ್ = ಸಾಟಿಯಿಲ್ಲದ, ಏನಮ್ ಆಯ್ = ಹಂದಿಯಾಗಿ, ಪುಕ್ಕೂ = \(ಆ ಜಲರಾಶಿಯನ್ನು\) ಪ್ರವೇಶಿಸಿ, ವಳೈಮರುಪ್ಪಿನ್ = ಬಗ್ಗಿದ ಕೋರೆಹಲ್ಲಿನ, ಕೊಲ್ ನವಿಲುಮ್ = ಕೊಲೆಗೆ ಸಿದ್ಧವಾಗಿರುವ, ಕೂರ್ = ಚೂಪಾದ, ನುದಿ ಮೇಲ್ = ತುದಿಯ ಮೇಲೆ, ವೈತ್ತು = ಇಟ್ಟು, ಎಡುತ್ತ = ಉದ್ಧರಿಸಿದ ಕೂತ್ತನೈ = ನಟನಕಾರಿಯನ್ನು. 



ಹಿಂದೆ ಒಂದು ಸಲ, ಈ ವಿಸ್ತಾರವಾದ ಭೂಮಿಯನ್ನು ಮಹಾಕಡಲು ನುಂಗಿಹಾಕಲು, ಆ ಬಳಿಕಲೇ \(ಆ ಕೂಡಲೇ\), ಸಾಟಿಯಿಲ್ಲದ ವರಾಹನಾಗಿ ಆ ಜಲರಾಶಿಯನ್ನು ಪ್ರವೇಶಿಸಿ, ತನ್ನ ಬಗ್ಗಿದ ಕೋರೇಹಲ್ಲಿನ ಕೊಲೆಗೆ ಸಿದ್ಧವಾಗಿರುವ ಚೂಪಾದ ತುದಿಯ ಮೇಲಿಟ್ಟು ಉದ್ಧರಿಸಿದ ನಟನಕಾರಿಯನ್ನು. 



೧೦೪. ಮನ್ನುಮ್ ವಡಮಲೈಯೈ ಮತ್ತಾಹ ಮಾಶುಣತ್ತಲ್,

ಮಿನ್ನು ಮಿರುಶುಡರುಮ್ ವಿಣ್ಣುಮ್ ಪಿಱಙ್ಗೊಳಿಯುಮ್,



೧೦೫. ತನ್ನಿನುಡನೇ ಶುೞಲಮಲೈ ತಿರಿತ್ತು, ಆಙ್

ನಿನ್ನಮುದಮ್ ವಾನವರೈಯೂಟ್ಟಿ, ಅವರುಡೈಯ



೧೦೬. ಮನ್ನುಮ್ ತುಯರ್ ಕಡಿನ್ದ ವಳ್ಳನೈ ..................

.........................................................................



ಮನ್ನುಮ್ = ಸ್ಥಿರವಾದ, ವಡಮಲೈಯೈ = ಉತ್ತರದ ಬೆಟ್ಟವನ್ನು \(ಮೇರುಪರ್ವತವನ್ನು\), ಮತ್ತು ಆಹ = ಕಡಗೋಲಾಗಿ, ಮಾ ಶುಣತ್ತಾಲ್ = ಸರ್ಪದಿಂದ \(ಸುತ್ತಿ\), ಮಿನ್ನುಮ್ = ಬೆಳಗುವ, ಇರು ಶುಡರುಮ್ = ಎರಡು ಜ್ಯೋತಿಗಳನ್ನೂ \(ಸೂರ್ಯಚಂದ್ರರನ್ನೂ\), ವಿಣ್ಣುಮ್ = ಆಕಾಶವನ್ನೂ, ಪಿಱಙ್ಗು = ಪ್ರಕಾಶಿಸುವ, ಒಳಿಯುಮ್ = \(ಇತರ\) ಜ್ಯೋತಿಗಳನ್ನೂ \(ತಾರೆಗಳನ್ನೂ\) ತನ್ ಉಡನೇ = ಅದರೊಂದಿಗೆ, ಶುೞಲ = ಸುತ್ತುವಂತೆ, ಮಲೈ ಶಿರಿತ್ತು = ಬೆಟ್ಟವನ್ನು ಸುತ್ತಿಸಿ, ಅಙು = ಅಲ್ಲಿ, ಇನ್ = ಇನಿದಾದ, ಅಮುದಮ್ = ಅಮೃತವನ್ನು, ವಾನವರೈ = ದೇವತೆಗಳಿಗೆ, ಊಟ್ಟಿ = ಉಣಿಸಿ, ಅವರುಡಯ = ಅವರ, ಮನ್ನುಮ್ = ದೃಢವಾದ \(ಬಲವಾದ\) ತುಯರ್ = ದುಃಕ\(ಸಂಕಟ\)ದಿಂದ, ಕಡಿನ್ದ = ಕಡಿದು ಹಾಕಿದ, ವಳ್ಳನೈ= ಪರಮ ಉದಾರಿಯನ್ನು. 



ಭದ್ರವಾದ ಉತ್ತರದ ಬೆಟ್ಟವನ್ನು \(ಮೇರುಪರ್ವತವನ್ನು\) ಕಡೆಗೋಲಾಗಿ, ಸರ್ಪದಿಂದ ಸುತ್ತಿ, ಬೆಳಗುವ ಎರಡು ಜ್ಯೋತಿಗಳನ್ನೂ, ಆಕಾಶವನ್ನೂ, ಪ್ರಕಾಶಿಸುವ ಇತರ ಜ್ಯೋತಿಗಳನ್ನೂ \(ತಾರೆಗಳನ್ನೂ\) ಅದರೊಡನೆ ಸುತ್ತುವಂತೆ, ಬೆಟ್ಟವನ್ನು ಸುತ್ತಿಸಿ, ಅಲ್ಲಿ ಇನಿದಾದ ಅಮೃತವನ್ನು \(ಪಡೆದು\) ದೇವತೆಗಳಿಗೆ ಉಣಿಸಿ, ಅವರನ್ನು ಬಲವಾದ ಸಂಕಟದಿಂದ ಬಿಡಿಸಿದ ಪರಮ ಉದಾರಿಯನ್ನು. 



ಈ ಎರಡು ಪಾಶುರಭಾಗಗಳಲ್ಲಿ ಭಗವಂತನ ಇನ್ನೆರಡು ಕಲ್ಯಾಣಗುಣಗಳಿಗೆ ನಿದರ್ಶನ ಕೊಡಲಾಗಿದೆ. ಹಾಗೆಯೇ ಭಗವಂತನ ಎರಡು ಅವತಾರ ವೈಶಿಷ್ಟ್ಯವನ್ನೂ ಹೇಳಲಾಗಿದೆ.



ಮೊದಲ ಪಾಶುರಭಾಗದಲ್ಲಿ ಭಗವಂತನ ಮಹಾವರಾಹಾವತಾರದ ವಿಷಯ. ಹಿರಣ್ಯಾಕ್ಷನೆಂಬ ರಾಕ್ಷಸನು ಭೂಮಿಯನ್ನು ಅಪಹರಿಸಿಕೊಂಡು ಕಡಲಲ್ಲಿ ಮುಳುಗಿ ಎಲ್ಲಿಯೋ ಅಡಗಿಕೊಂಡಾಗ, ಭೂಮಿಯನ್ನು ಉದ್ಧರಿಸುವುದಕ್ಕಾಗಿ ಭಗವಂತನು ವರಾಹಸ್ವರೂಪಿಯಾದನು. ಜಲರಾಶಿಯಲ್ಲಿ ಮುಳುಗಿ, ಹಿರಣ್ಯಾಕ್ಷನನ್ನು ತನ್ನ ಕೋರೆಹಲ್ಲುಗಳಿಂದಲೇ ಬಗೆದು ಕೊಂದು, ಅದರ ತುದಿಯಿಂದ ಭೂಮಿಯನ್ನು ಎಬ್ಬಿ ಉದ್ಧರಿಸಿದನು. ಇದು ಭಗವಂತನ ಕಾರುಣ್ಯವೇ. 



ಎರಡನೆಯ ಪಾಶುರಭಾಗದಲ್ಲಿ ದೇವತೆಗಳಿಗೆ ದಾನವರಿಂದ ಆಗಿಂದಾಗ್ಗೆ ಉಂಟಾಗುತ್ತಿದ್ದ ಸಂಕಟದಿಂದ ಅವರನ್ನು ಬಿಡಿಸಬೇಕೆಂಬ ಔದಾರ್ಯದ ವಿಷಯ. ದೇವತೆಗಳನ್ನು ಅಮರರನ್ನಾಗಿಸುವುದಕ್ಕಾಗಿ ಭಗವಂತನು ದೇವದಾನವರಿಂದಲೇ ಪಾಲ್ಗಡಲನ್ನು ಕಡೆಯಿಸಿದನು. ಮಂದರಪರ್ವತವನ್ನು ಕಡಗೋಲಾಗಿಯೂ, ವಾಸುಕಿಯನ್ನು ಅದರ ಹಗ್ಗವನ್ನಾಗಿಯೂ ಮಾಡಿ, ಪರ್ವತವು ನೀರಿನಲ್ಲಿ ಮುಳುಗದ ಹಾಗೆ, ತಾನೇ ಅದರಡಿಯಲ್ಲಿ ಮಹಾಕೂರ್ಮನಾಗಿ ಅವತರಿಸಿ ನಿಂತು, ದೇವದಾನವರಿಂದ ಪಾಲ್ಗಡಲನ್ನು ಕಡೆಯಿಸಿ, ಅಮೃತವನ್ನು ಪಡೆದನು. ಅದನ್ನು ಯುಕ್ತಿಪೂರ್ವಕವಾಗಿ ದೇವತೆಗಳಿಗೆ ಮಾತ್ರವೇ ಹಂಚಿ, ಅವರನ್ನು ಅಮರರನ್ನಾಗಿಸಿದನು. ಮತ್ತು ದಾನವರ ಸಂಕಟದಿಂದ ಅವರನ್ನು ಬಿಡಿಸಿದನು. 



೧೦೬. ...................................................ಮಟ್ರನ್ ಱಿಯುಮ್

ಕನ್ನುರುವ ಮಾರು ಮೞಿಯಾಮಲ್ ತಾನಙ್ಗೋರ್,



೧೦೭. ಮನ್ನುಮ್ ಕುಱಳುರುವಿನ್ ಮಾಣಿಯಾಯ್, ಮಾವಲಿತನ್

ಪೊನ್ನಿಯಲುಮ್ ವೇಳ್ ವಿಕ್ಕಣ್ ಪುಕ್ಕಿರುನ್ದು, ಪೋರ್ ವೇನ್ದರ್



೧೦೮. ಮನ್ನೈ ಮನಙ್ಗೊಳ್ಳ ವಂಜಿತ್ತು ನೆಂಜುರುಕ್ಕಿ,

ಎನ್ನುಡೈಯ ಪಾದತ್ತಾಲ್ ಯಾನಳಪ್ಪ ಮೂವಡಿಮಣ್



೧೦೯. ಮನ್ನಾ ತರುಹೆನ್ ಱುವಾಯ್ ತಿಱಪ್ಪ, ಮಟ್ರವನುಮ್

ಎನ್ನಾಲ್ ತರಪ್ಪಟ್ಟ ತೆನ್ ಱಲುಮೇ, ಅತ್ತುಣೈಕ್ಕಣ್



೧೧೦. ಮಿನ್ನಾರ್ ಮಣಿಮುಡಿಪೋಯ್ ವಿಣ್ ತಡವ, ಮೇಲೆಡುತ್ತ

ಪೊನ್ನಾರ್ ಕನ್ನೈಕೞಱ್ ಕಾಲೇ ಮಿಲಹುಮ್ ಪೋಯ್ ಕಡನ್ದು, ಆ 



೧೧೧. ಙ್ಗೊನ್ನಾವಶುರರ್ ತುಳಙ್ಗ ಚ್ಚೆಲ ನೀಟ್ಟ,

ಮನ್ನಿವ್ವಹಲಿಡತ್ತೈ ಮಾವಲಿಯೈ ವಂಜಿತ್ತು,



೧೧೨. ತನ್ನುಲಹ ಮಾಕ್ಕುವಿತ್ತ ತಾಳಾನೈ ............

.................................................................



ಮಟ್ರು ಅನ್ ಱಿಯುಮ್ = ಅದೂ ಅಲ್ಲದೆ, ತನ್ ಉರುವಮ್ = ತನ್ನ ಸ್ವರೂಪವನ್ನು, ಆರುಮ್ ಅಱಿ ಯಾಮಲ್ = ಯಾರೂ ಅರಿಯದಂತೆ, ತಾ = ತಾನು, ಅಙ್ಗು = ಅಲ್ಲಿ, ಓರ್ = ಸಾಟಿಯಿಲ್ಲದ, ಮನ್ನುಮ್ = ತಕ್ಕಂಥ, ಕುಱಲ್ ಉರುವಿನ್ = ಕುಳ್ಳರೂಪದ, ಮಾಣಿ ಆಯ್ = ಬ್ರಹ್ಮಚಾರಿಯಾಗಿ, ಮಾವಲಿತನ್ ರೂಪದ, ಮಾಣಿ ಆಯ್ = ಬ್ರಹ್ಮಚಾರಿಯಾಗಿ, ಮಾವಲಿತನ್ = ಬಲಿಚಕ್ರವರ್ತಿಯ, ವೇಳ್ ವಿಕ್ಕಣ್ = ಯಜ್ಞಶಾಲೆಯಲ್ಲಿ, ಉಕ್ಕಿರುನ್ದು = ಪ್ರವೇಶಿಸಿ, ಪೋರ್ ನೇನ್ದರ್ ಮನ್ನೈ = ಯುದ್ಧಪ್ರಿಯರಾದವರ ರಾಜನನ್ನು, ಮಾನಮ್ ಕೊಳ್ಳ = ನಂಬುವಂತೆ, ವಂಜಿತ್ತು = ವಂಚಿಸಿ, ನೆಂಜು ಉರುಕ್ಕಿ = ಅವನ ಮನಸ್ಸನ್ನು ಕರಗಿಸಿ, ಎನ್ನುಡೈಯ = ನನ್ನ, ಪಾದತ್ತಾಲ್ = ಪಾದದಿಂದ, \(ಪಾದಗಳಿಂದ\), ಯಾನ್ ಅಳಪ್ಪ = ನಾನು ಅಳೆಯುವ, ಮೂ ಅಡಿಮಣ್ = ಮೂರು = ನಾನು ಅಳೆಯುವ, ಮೂ ಅಡಿ ಮಣ್ =ಮೂರು ಹೆಜ್ಜೆ ನೆಲವನ್ನು, ಮನ್ನಾ = ರಾಜನೇ \(ಚಕ್ರವರ್ತಿಯೇ\), ತರುಹ ಎನ್ ಱು = ತರು \(ಕೊಡು\)ವವನಾಗು ಎಂದು, ವಾಯ್ ಶಿಱಪ್ಪ = ಬಾಯಿಬಿಟ್ಟು ಬೇಡಲು, ಮಟ್ರು ಅವನುಮ್ = ಮತ್ತೆ ಅವನೂ ಸಹ, ಎನ್ನಾಲ್ = ನನ್ನಿಂದ, ತರಪ್ಪಟ್ಟದು = ಕೊಡಲ್ಪಟ್ಟಿತು, ಎನ್ ಱಲುಮೇ = ಎನ್ನುತ್ತಲೇ, ಅತ್ತುಣೈಕ್ಕಣ್= ಆ ಕ್ಷಣದಲ್ಲೇ ಮಿನ್ ಆರ್ = ಹೊಳಪು ತುಂಬಿರುವ, ಮಣಿಮುಡಿ ಪೋಯ್ = ರತ್ನಕಿರೀಟವು ಹೋಗಿ, ವಿಣ್ ಕಡವ = ಆಕಾಶವನ್ನು ಸವರುತ್ತಿರಲು \(ಸವರುವಂತೆ\), ಮೇಲ್ ಎಡುತ್ತು = ಮೇಲೆ ಎತ್ತಿ, ಪೊನ್ ಆರ್ = ಚಿನ್ನ ತುಂಬಿರುವ, ಕನೈ ಕವಿಲ್ ಕಾಲ್ = ಸದ್ದು ಮಾಡುವ ಕಾಲಂದುಗೆಯ ಕಾಲು, ಏೞ್ ಉಲಹುಮ್ ಪೋಯ್ = ಏಳು ಲೋಕಗಳನ್ನೂ ಮುಟ್ಟಿ ಕಡನ್ದು = ದಾಟಿ ಆಙ್ಗು = ಅಲ್ಲಿಯೇ \(ಯಾಗಶಾಲೆಯಲ್ಲೇ\), ಒನ್ನಾ = ಹಗೆಗಳಾದ, ಅಶುರರ್ = ಅಸುರರು, ತುಳಙ್ಗ = ಸಂಕಟಪಡುವಂತೆ, ಚೆಲ ನೀಟ್ಟಿ = ಯುಕ್ತವಾಗಿ ವಿಸ್ತರಿಸಿ \(ವ್ಯಾಪಿಸಿ\), ಮನ್ನುಮ್ = ದೃಢವಾದ, ಇ ಅಹಲ್ ಇಡತ್ತೈ = ಈ ವಿಸ್ತಾರವಾದ ಭೂಮಿಯನ್ನು, ಮಾವಲಿಯೈ = ಬಲಿಚಕ್ರವರ್ತಿಯನ್ನು, ವಂಜಿತ್ತು = ವಂಚಿಸಿ, ತನ್ ಉಲಹಮ್ = ಆಕ್ಕೂವಿತ್ತ = ತನ್ನ ಲೋಕವನ್ನಾಗಿ ಮಾಡಿಕೊಂಡ, ತಾಳಾನೈ = ತಿರುವಡಿಗಳುಳ್ಳವನನ್ನು\(ಕಾಲನ್ನುಳ್ಳುವನನ್ನು\). 



ಅದೂ ಅಲ್ಲದೆ, ತನ್ನ ಸ್ವರೂಪವನ್ನು ಯಾರೂ ಅರಿಯದಂತೆ, ತಾನು ಅಲ್ಲಿ ಸಾಟಿಯಿಲ್ಲದ ಮತ್ತು ತಕ್ಕಂಥ, ಕುಳ್ಳ ಬ್ರಹ್ಮಚಾರಿಯಾಗಿ ಬಲಿಚಕ್ರವರ್ತಿಯ ಯಾಗಶಾಲೆಯನ್ನು ಪ್ರವೇಶಿಸಿ, ಯುದ್ಧಪ್ರಿಯರಾದವರ \(ರಾಕ್ಷಸರ\) ರಾಜನನ್ನು ನಂಬುವಂತೆ ವಂಚಿಸಿ, ಅವನ ಮನಸ್ಸನ್ನು ಕರಗಿಸಿ, ’ನನ್ನ ಪಾದಗಳಿಂದ ನಾನು ಅಳೆಯುವ ಮೂರು ಹೆಜ್ಜೆ ನೆಲವನ್ನು, ರಾಜನೇ, ನನಗೆ \(ದಾನವಾಗಿ\) ಕೊಡು’ ಎಂದು ಬಾಯಿಬಿಟ್ಟು ಕೇಳಲು, ಮತ್ತೆ, ಅವನೂ ಸಹ, ’ನಾನು ಕೊಟ್ಟೆ’ ಎನ್ನುತ್ತಲೇ, ಆ ಕ್ಷಣದಲ್ಲೇ ಹೊಳಪು ತುಂಬಿರುವ ರತ್ನಕಿರೀಟವು ಆಕಾಶವನ್ನು ಸವರುವಂತೆ ಮೇಲಕ್ಕೆ ಎತ್ತಿ, ಚಿನ್ನ ತುಂಬಿರುವ ಸದ್ದುಮಾಡುವ ಕಾಲಂದುಗೆಯ ಕಾಲು ಏಳುಲೋಕಗಳನ್ನೂ ಮುಟ್ಟಿ, ದಾಟಿ, ಅಲ್ಲಿಯೇ ಆ ಯಾಗಶಾಲೆಯಲ್ಲೇ, ಹಗೆಗಳಾದಸುರರು ಸಂಕಟಪಡುವಂತೆ, ಚೆನ್ನಾಗಿ ವ್ಯಾಪಿಸಿ, ದೃಢವಾದ ಈ ವಿಸ್ತಾರವಾದ ಭೂಮಿಯನ್ನು, ಬಲಿಚಕ್ರವರ್ತಿಯನ್ನು ವಂಚಿಸಿ, ತನ್ನ ಲೋಕವನ್ನಾಗಿ ಮಾಡಿಕೊಂಡ ತಿರುವಡಿಗಳುಳ್ಳವನನ್ನು. 



ಇಲ್ಲಿ ಭಗವಂತನ ವಾಮನ ತ್ರಿವಿಕ್ರಮಾವತಾರಗಳ ವಿಷಯವನ್ನು ಎತ್ತಿಕೊಳ್ಳಲಾಗಿದೆ. ಮುಖ್ಯವಾಗಿ, ಸ್ವಾಮಿಯ ತಿರುವಡಿಗಳಿಗೆ ಕೊಡಬೇಕಾದ ಪ್ರಾಶಸ್ತ್ಯವೇನು ಎಂಬುದನ್ನು ಹೇಳಲಾಗುತ್ತದೆ. 



ತಾನು ಮಾಡುವ ಯಜ್ಞಗಳ ಫಲವಾಗಿಯೇ ಮೂರು ಲೋಕಗಳಿಗೂ ತಾನು ಒಡೆಯನಾಗುವೆನೆಂಬ ಹಂಬಲವುಳ್ಳ ಬಲಿಚಕ್ರವರ್ತಿಯನ್ನು ಯುಕ್ತಿಯುಕ್ತವಾಗಿ ಜಯಿಸಿ, ಮೂರು ಲೋಕಗಳನ್ನೂ ತನ್ನದೇ ಆಗಿ ಮಾಡಿಕೊಂಡದ್ದು ವಿಷಯ: ವಾಮನ ವಟುವಾಗಿ ಬಂದು ಬಲಿಚಕ್ರವರ್ತಿಯಲ್ಲಿ ತನ್ನ ಹೆಜ್ಜೆಯಲ್ಲಿ ಮೂರು ಹೆಜ್ಜೆ ನೆಲಬೇಕೆಂದು ಯಾಚಿಸಿ, ಪಡೆದುಕೊಂಡದ್ದು ಮತ್ತು ತ್ರಿವಿಕ್ರಮನಾಗಿ ಬೆಳೆದು, ಸರ್ವವ್ಯಾಪಿಯಾಗಿ, ಈ ಭೂಮಿಯನ್ನು ತನ್ನ ಒಂದೇ ಹೆಜ್ಜೆಯನ್ನು ವಿಸ್ತರಿಸಿ ಅಳೆದುಕೊಂಡದ್ದು. ಮಿಕ್ಕೇಳುಭೂಲೋಕಗಳನ್ನೂ ತನ್ನ ಇನ್ನೊಂದು ಹೆಜ್ಜೆಯಿಂದ ಅಳೆದುಕೊಂಡದ್ದು ಮತ್ತು ತನ್ನ ಮೂರನೆಯ ಹೆಜ್ಜೆಯನ್ನು ಬಲಿಚಕ್ರವರ್ತಿಯ ತಲೆಯ ಮೇಲಿಟ್ಟು, ಅವನನ್ನು ಸಂಪೂರ್ಣವಾಗಿ ಅನುಗ್ರಹಿಸಿದ್ದು. 



೧೧೨...................................................ತಾಮರೈಮೇಲ್

ಮಿನ್ನಿಡೈಯಾಳ್ ನಾಯಹನೈವಿಣ್ಣಹರುಳ್ ಪೊನ್ ಮಲೈಯೈ,



೧೧೩. ಪೊನ್ನಿ ಮಣಿಕೊೞಿಕ್ಕೂಮ್ ಪೂಙ್ಗುಡನ್ದೈಪ್ಪೋರ್ ವಿಡೈಯೈ,

ತೆನ್ನನ್ ಕುಱುಙ್ಗುಡಿಯುಳ್ ಶೆಮ್ಬವಳಕ್ಕೂನ್ ಱಿನೈ,



೧೧೪. ಮನ್ನಿಯ ತಣ್ ಶೇಱೈಪಳ್ಳಲೈ, ಮಾಮಲರ್ ಮೇಲ್

ಅನ್ನಮ್ ತುಯಿಲು ಮಣಿನೀರ್ ವಯಲಾಲಿ, 



೧೧೫. ಎನ್ನುಡೈಯ ವಿನ್ನಮುದೈ ಯೆವ್ವುಳ್ ಪೆರುಮಲೈಯೈ,

ಕನ್ನಿ ಮದಿಲ್ ಶೂೞ್ ಕಣಮಙ್ಗೈ ಕ್ಕಱ್ ಪಹತ್ತೈ, 



೧೧೬. ಮಿನ್ನೈಯಿರುಶುಡರೈ ವೆಳ್ಲಱೈಯುಳ್ ಕಲ್ಲಱೈಮೇಲ್

ಪೊನ್ನೈ, ಮರತಹತ್ತೈ ಪ್ಪುಟ್ಕುೞಿಯೆಮ್ ಪೋರೇಟ್ರೈ,



೧೧೭. ಮನ್ನು ಮರಙ್ಗತ್ತೆಮ್ ಮಾಮಣಿಯೈ ...............

.......................................................................



ತಾಮರೈಮೇಲ್ = ಕಮಲದಲ್ಲಿ ಉದ್ಭವಿಸಿದ, ಮಿನ್ ಇಡೈಯಾಳ್ = ಬಳುಕುವ ಮಿಂಚಿನಂತೆ ನಡುವನ್ನುಳ್ಳವಳ, ನಾಯಹನೈ = ಪತಿಯಾದವನನ್ನು, ವಿಣ್ಣಹರುಳ್ = ತಿರುವಿಣ್ಣಹರವೆಂಬ ಪವಿತ್ರ ಕ್ಷೇತ್ರದಲ್ಲಿ, ಪೊನ್ ಮಲೈಯೈ = ಸುಂದರವಾದ \(ಚಿನ್ನದ\) ಬೆಟ್ಟದಂತಿರುವವನನ್ನು, ಪೊನ್ನಿ = ಕಾವೇರಿ ನದಿಯು, ಮಣಿ ಕೊೞಿಕ್ಕೂಮ್ = ರತ್ನಗಳನ್ನು ದಡಕ್ಕೆ ತಳ್ಳುವಂಥ, ಪೂ = ಸೊಬಗಿನ, ಕುಡನ್ದೈ = ಕುಂಭಕೋಣಕ್ಷೇತ್ರದಲ್ಲಿ, ಪೋರ್ ವಿಡೈಯೈ = ಯುದ್ಧಕ್ಕೆ ಸಿದ್ಧವಾಗಿರುವ ಗೂಳಿ \(ಸಲಗದಂತೆ\)ಯಂತೆ ಇರುವವನನ್ನು, ತೆನ್ನನ್ = ದಕ್ಷಿಣದ ರಾಜನ \(ಪಾಂಡ್ಯರಾಜನ\) ಕುಱುಙ್ಗುಡಿಯುಳ್ = ತಿರುಕ್ಕೂರುಂಗುಡಿ ಕ್ಷೇತ್ರದಲ್ಲಿ, ಶೆಮ್ ಪವಳಮ್ = ಕೆಂಪಾದ ಹವಳದಂತೆ ಬೆಳಗುವವನನ್ನು, ಮನ್ನಿಯ್ = ಶಾಶ್ವತವಾದ, ತಣ್ = ತಂಪಾದ, ಶೇಱೈ = ತಿರುಚ್ಚೇರೈ ಕ್ಷೇತ್ರದಲ್ಲಿ \(ನೆಲಸಿರುವ\), ವಳ್ಳಲೈ = ಪರಮ ಉದಾರಿಯನ್ನು, ಮಾಮಲರ್ ಮೇಲ್ = ದೊಡ್ಡ ಕಮಲದ ಹೂವಿನ ಮೇಲೆ, ಅನ್ನಮ್ = ಹಂಸಗಳು, ತುಯಿಲುಮ್ = ನಿದ್ರಿಸುವ, ಅಣಿ = ಸುಂದರವಾದ \(ಶುದ್ಧವಾದ\), ನೀರ್ = ನೀರಿನಿಂದ ತುಂಬಿರುವ, ವಯಲ್ = ಗದ್ದೆ ಬಯಲುಗಳುಳ್ಳ, ಆಲಿ = ತಿರುವಾಲಿಕ್ಷೇತ್ರದ, ಎನ್ನುಡೈಯ = ನನ್ನ, ಇನ್ = ಇನಿದಾದ, ಅಮುದೈ = ಅಮೃತವನ್ನು, ಎವ್ವುಳ್ = ತಿರುವೆವ್ವುಳೂರು ಕ್ಷೇತ್ರದಲ್ಲಿ, ಪೆರುಮಲೈಯೈ = ಬಲು ದೊಡ್ಡ ಪರ್ವತವನ್ನು \(ಪರ್ವತದಂಥವನನ್ನು\), ಕನ್ನಿ= ಶಾಶ್ವತವಾದ, \(ಭದ್ರವಾಡ\), ಮದಿಳ್ ಶೂಳ್ = ಕೋಟೆಯಿಂದ ಸುತ್ತುವರಿದ, ಕಣಮಙ್ಗೈ = ತಿರುಕ್ಕಣಮಂಗೈ ಕ್ಷೇತ್ರದ, ಕಱ್ ಪಹತ್ತೈ = ಕಲ್ಪವೃಕ್ಷವನ್ನು, ಮಿನ್ನೈ = ಮಿಂಚಿನಂತೆ ಹೊಳೆಯುವ, ಇರುಶುಡರೈ = ಎರಡು ತೇಜೋವಸ್ತುಗಳನ್ನು ಹಿಡಿದ, ವೆಳ್ಲಱೈಯುಳ್ = ಎರಡು ತೇಜೋವಸ್ತುಗಳನ್ನು ಹಿಡಿದ, ವೆಳ್ಲಱೈಯುಳ್ = ತಿರುವೆಳ್ಳರೈ ಕ್ಷೇತ್ರದಲ್ಲಿ, ಕಲ್ ಅಱೈ ಮೇಲ್ = ಕಲ್ಲುಬಂಡೆಗಳ ಮೇಲೆ, \(ಇರುವ\), ಪೊನ್ನೈ = ಚಿನ್ನದಂತೆ ಬೆಳಗುವವನನ್ನು, ಮರತಹತ್ತೈ = ಮರಕತ ರತ್ನದಂಥವನನ್ನು, ಪುಟ್ಕುೞಿ = ತಿರುಪುಟ್ಕುಳಿ ಎಂಬ ಕ್ಷೇತ್ರದ, ಎಮ್ = ನಮ್ಮ ಪೋರ್ ಏಟ್ರೈ = ಯುದ್ಧಸಮರ್ಥಗೂಳಿಯನ್ನು, ಮನ್ನುಮ್ = ಶಾಶ್ವತವಾದ, ಅರಙ್ಗತ್ತು = ಶ್ರೀರಂಗಕ್ಷೇತ್ರದ, ಮಾಮಣಿಯೈ = ದಿವ್ಯವಾದ ರತ್ನವನ್ನು, 



ಕಮಲದಲ್ಲಿ ಉದ್ಭವಿಸಿದ ಬಳುಕುವ ಮಿಂಚಿನಂತೆ ನಡುವುಳವಳ \(ಶ್ರೀದೇವಿಯ\) ಪತಿಯಾದವನನ್ನು, ತಿರುವಿಣ್ಣಹರವೆಂಬ ಕ್ಷೇತ್ರದಲ್ಲಿ ಸುಂದರವಾದ ಬೆಟ್ಟದಂತೆ ನೆಲಸಿರುವವನನ್ನು, ಕಾವೇರಿನದಿಯು ರತ್ನಗಳನ್ನು ದಡಕ್ಕೆ ತಳ್ಳುವಂಥ ಸುಂದರವಾದ ಕುಂಭಕೋಣಕ್ಷೇತ್ರದಲ್ಲಿ ಯುದ್ಧಕ್ಕೆ ಸಿದ್ಧನಾಗಿರುವ ಸಲಗವನ್ನು, ದಕ್ಷಿಣದ ರಾಜನ ತಿರುಕ್ಕೂರುಂಗುಡಿ ಕ್ಷೇತ್ರದಲ್ಲಿ, ಕೆಂಪನೆಯ ಹವಳದಂತೆ ಬೆಳಗುವವನನ್ನು, ಶಾಶ್ವತವಾಗಿ ತಂಪಾದ ತಿರುಚ್ಚೇರೈ ಕ್ಷೇತ್ರದ ಪರಮ ಉದಾರಿಯನ್ನು, ದೊಡ್ಡ ಕಮಲದ ಹೂವಿನ ಮೇಲೆ ಹಂಸಗಳು ನಿದ್ರಿಸುವ ಶುದ್ಧವಾದ ನೀರಿನಿಂದ ತುಂಬಿರುವ ಗದ್ದೆ ಬಯಲುಗಳ ತಿರುವಾಲಿ ಕ್ಷೇತ್ರದ ನನ್ನ ಇನಿದಾದ ದಿವ್ಯಾಮೃತವನ್ನು, ತಿರುವೆವಳೂರು ಕ್ಷೇತ್ರದ ದೊಡ್ಡ ಪರ್ವತವನ್ನು, ಸುಭದ್ರವಾದ ಕೋಟೆಯಿಂದ ಸುತ್ತುವರಿದ ತಿರುಕ್ಕಣಮಂಗೈ ಕ್ಷೇತ್ರದ ಕಲ್ಪವೃಕ್ಷವನ್ನು, ಮಿಂಚಿನಂತೆ ಹೊಳೆಯುವ ಎರಡು ತೇಜೋವಸ್ತುಗಳನ್ನು ಹಿಡಿದ, ತಿರುವೆಳ್ಳರೈ ಕ್ಷೇತ್ರದ ಕಲ್ಲುಬಂಡೆಗಳ ಮೇಲೆ ನೆಲಸಿರುವ ಚಿನ್ನದಂತೆ ಬೆಳಗುವವನನ್ನು, ಮರಕತರತ್ನವನ್ನು, ತಿರುಪುಟ್ಕುಳಿ ಕ್ಷೇತ್ರ ನಮ್ಮ ಯುದ್ಧಸಮರ್ಥನನ್ನು, ಶಾಶ್ವತವಾದ ಶ್ರೀರಂಗ ಕ್ಷೇತ್ರದ ದಿವ್ಯರತ್ನವನ್ನು. 



ಇದುವರೆಗೆ ಭಗವಂತನ ಕೆಲವು ಮುಖ್ಯವಾದ ವಿಭವಾವತಾರಗಳನ್ನು ಕುರಿತು ಹೇಳಲಾಯಿತು. ಇಲ್ಲಿ, ದಕ್ಷಿಣಭಾರತದಲ್ಲಿ ಪ್ರಸಿದ್ಧಿಗೊಂಡ ಕ್ಷೇತ್ರಗಳಲ್ಲಿ ನೆಲಸಿರುವ ಅರ್ಚಾವತಾರಿಯನ್ನು ಕುರಿತು ಹೇಳಲಾಗುತ್ತದೆ. ವಿಭವಾವತಾರದಲ್ಲಾಘಲಿ, ಅರ್ಚಾವತಾರದಲ್ಲಾಗಲಿ, ಲಕ್ಷ್ಮೀನಾಥನಾದ ಶ್ರೀಮನ್ನಾರಾಯಣನೇ ಪರಮಸಮರ್ಥನಾಗಿ, ಪರಮಕಾರುಣಿಕನಾಗಿ, ಕಲ್ಪವೃಕ್ಷದಂತೆ ಪರಮ ಉದಾರಿಯಾಗಿ, ಪರಮ ಸುಂದರನಾಗಿ, ಎಲ್ಲ ಜೀವಕೋಟಿಯನ್ನೂ ರಕ್ಷಿಸತಕ್ಕವನು ಎನ್ನಲಾಗುತ್ತದೆ. 



೧೧೭. ...........................................................ವಲ್ಲವಾೞ್

ಪ್ಪಿನ್ನೈ ಮನಾಳನೈ ಪೇರಿಲ್ ಪಿಱಪ್ಪಿಲಿಯೈ,



೧೧೮. ತೊನ್ನೀರ್ ಕ್ಕಡಲ್ ಕಿಡನ್ದ ತೋಳಾ ಮಣಿಚ್ಚುಡರೈ,

ಎನ್ ಮನತ್ತು ಮಾಲೈಯಿಡವೆನ್ ದೈ ಯೀಶನೈ,



೧೧೯. ಮನ್ನುಮ್ ಕಡನ್ ಮಲ್ಲೈ ಮಾಯವನೈ, ವಾನವರ್ ತಮ್

ಶೆನ್ನಿ ಮಣಿಚ್ಚುಡರೈ ತ್ತಣ್ಕಾಲ್ ತಿಱಲ್ ವಲಿಯೈ.



೧೨೦. ತನ್ನೈಪ್ಪಿಱರಱಿಯಾತ್ತತ್ತುವತ್ತೈ ಮುತ್ತಿನೈ,

ಅನ್ನತ್ತೈ ಮೀನೈ ಯರಿಯೈ ಯರುಮಱೈಯೈ, 



೧೨೧. ಮುನ್ನಿ ವ್ವುಲಹುಣ್ಡ ಮೂರ್ ತ್ತಿಯೈ, ಕೋವಲೂರ್

ಮನ್ನು ಮಿಡೈಯೞಿಯೆಮ್ ಮಾಯವನೈ, ಪೇಯಲಱ



೧೨೨, ಪ್ಪಿನ್ನುಮ್ ಮುಲೈಯುಣ್ಡ ಪಿಳ್ಳೈಯೈ, ಅಳ್ಳಲ್ ವಾಯ್

ಅನ್ನಮಿರೈದೇ ರೞುನ್ದೂ ಶಿಮಿಂಜುಡರೈ,



೧೨೩. ತೆನ್ ತಿಲ್ಲೈ ಚ್ಚಿತ್ತಿರ ಕೂಡತ್ತೆನ್ ಶೆಲ್ವನೈ,

ಮಿನ್ನಿ ಮಱೈತವೞುಮ್ ವೇಙ್ಗಡತ್ತೆಮ್ ವಿತ್ತಹನೈ,



ವಲ್ಲವಾಳ್ = ತಿರುವಲ್ಲವಾೞ್ ಕ್ಷೇತ್ರದಲ್ಲಿ ನೆಲಸಿರುವ, ಇನ್ನೈ ಮನಾಳನೈ = ನಪ್ಪಿನ್ನೈದೇವಿಯ ಪತಿಯನ್ನು, ಪೇರಿಲ್ = ತಿರುಪ್ಪೇರ್ ನಗರದಲ್ಲಿನ, ಇಱಪ್ಪು ಇಲಿಯೈ = ಅನಾದಿಯಾದವನನ್ನು, ತೊಲ್ ನೀರ್ = ಅನಾದಿಯಾದ ನೀರಿನ, ಕಡಲ್ = ಕಡಲಲ್ಲಿ, ಕಿಡನ್ದ = ಪವಡಿಸಿರುವ, ತೋಳಾ = ರಂಧ್ರವಿಲ್ಲದ \(ಪರಿಪೂರ್ಣವಾದ\), ಮಣಿಶುಡರೈ = ರತ್ನದೀಪವನ್ನು, ಎನ್ ಮನತ್ತು = ನನ್ನ ಅಂತರಂಗದಲ್ಲಿರುವ, ಮಾಲೈ = ಒಡೆಯನನ್ನು, ಇಡವೆನ್ದೈ ಈಶನೈ = ತಿರು ಇಡವಂದೈಕ್ಷೇತ್ರದ ಈಶನನ್ನು, ಮನ್ನುಮ್ = ಶಾಶ್ವತವಾದ, ಕಡನ್ ಮಲ್ಲೈ = ಕಡನ್ ಮಲ್ಲೈ ಕ್ಷೇತ್ರದ, ಮಾಯವನೈ= ಆಶ್ಚರ್ಯಕಾರಿಯನ್ನು, ವಾನವರ್ ತಮ್ = ನಿತ್ಯಸೂರಿಗಳ, ಶೆನ್ನಿ = ತಲೆಯ, ಮಣಿ ಶುಡರೈ = ರತ್ನದೀಪವನ್ನು, ತಣ್ ಕಾಲ್ = ತಿರುತ್ತಣ್ ಕಾವಿನಲ್ಲಿರುವ, ತಿಱಲ್ ವಲಿಯೈ = ಪರಮಶಕ್ತನನ್ನು, ತನ್ನೈ = ತನ್ನನ್ನು, ಪಿಱರ್ = ಇತರರು, ಅಱಿಯಾ = ಅರಿತುಕೊಳ್ಳ್ದಂಥ, ತತ್ತುವತ್ತೈ = ಲಕ್ಷಣವುಳ್ಳವನನ್ನು, ಮುತ್ತಿನೈ = ಮುತ್ತಿನಂಥವನನ್ನು, ಅನ್ನತ್ತೈ = ಹಂಸರೂಪಿಯನ್ನು, ಮೀನೈ = ಮೀನಿನ ರೂಪದವನನ್ನು, ಅರಿಯೈ = ನರಹರಿರೂಪಿಯನ್ನು, ಅರು ಮಱೈಯೈ = ನಿರಾಕಾರನಾಗಿ, ಅಗೋಚರನಾಗಿರುವವನನ್ನು, ಮುನ್ = ಹಿಂದೆ, ಇ ಉಲಹು ಉಣ್ಡ ಮೂರ್ ತ್ತಿಯೈ = ಈ ಲೋಕವನ್ನು ಕಬಳಿಸಿದ ಮೂರ್ತಿಯನ್ನು, ಕೋವಲೂರ್ ಇಡೈ = ತಿರುಕ್ಕೋವಲೂರಲ್ಲಿ, ಮನ್ನುಮ್ = ನೆಲಸಿರುವ, ಕೞಿ = ಮಹತ್ತಾದ, ಎಮ್ ಮಾಯವನೈ = ನಮ್ಮ ಮಾಯಾವಿಯನ್ನು, \(ವಿಸ್ಮಯಕಾರಿಯನ್ನು\), ಪೇಯ್ = ರಾಕ್ಷಸಿಯು, ಅಲರ = ಅಬ್ಬರಿಸುವಂತೆ, ಪಿನ್ನುಮ್ = ಬಹುಕಾಲ, ಮುಲೈ ಉಣ್ಡ = \(ಅವಳ\) ಮೊಲೆಯನ್ನುಂಡ ಪಿಳ್ಳೈಯೈ = ಬಾಲಕನನ್ನು, ಅಳ್ಳಲ್ ವಾಯ್ = ಕೆಸರಿನ ನೆಲದಲ್ಲಿ, ಅನ್ನಮ್ = ಹಂಸವು, ಇರೈತೇರ್ = ಆಹಾರವನ್ನು ಹುಡುಕುವ ಹಾಗೆ, ಅೞುನ್ದೂರ್ = ತಿರುವಳುನ್ದೂರಲ್ಲಿ, ಎೞುಮ್ = ಉದ್ಭವಿಸಿದ, ಶುಡರೈ = ದಿವ್ಯಜ್ಯೋತಿಯನ್ನು, ತೆನ್ = ದಕ್ಷಿಣದ, ತಿಲ್ಲೈ ಚಿತ್ತಿರಕೂಟತ್ತು = ತಿಲ್ಲೈ ಚಿತ್ರಕೂಟದಲ್ಲಿ, ನೆಲಸಿರುವ, ಎನ್ ಶೆಲ್ವನೈ= ನನ್ನ ಪರಮಸುಂದರನನ್ನು, ಮಿನ್ನಿ = ಮಿಂಚುತ್ತಾ, ಮೞೈತವೞುಮ್ = ಮೋಡಗಳು ತೆವಳುತ್ತಾ ಸಂಚರಿಸುವ, ವೇಙ್ಗಡತ್ತು = ತಿರುವೆಂಕಟಗಿರಿಯ, ಎಮ್ ವಿತ್ತಹನೈ = ನಮ್ಮ ಪರಮಾಶ್ಚರ್ಯಕಾರಿಯನ್ನು. 



ತಿರುವಲ್ಲವಾೞ್ ಕ್ಷೇತ್ರದಲ್ಲಿ ನೆಲಸಿರುವ ನಪ್ಪಿನ್ನೈದೇವಿಯ ಪತಿಯನ್ನು, ತಿರುಪ್ಪೇರ್ ನಗರದಲ್ಲಿರುವ ಅನಾದಿಯಾದವನನ್ನು, ಅನಾದಿಕಾಲದಿಂದಲೂ ನೀರು ತುಂಬಿರುವ ಕಡಲಲ್ಲಿ ಪವಡಿಸಿರುವವನನ್ನು, \(ಪರಿಪೂರ್ಣ ರತ್ನದೀಪವನ್ನು\), ನನ್ನ ಅಂತರಂಗದ ಸ್ವಾಮಿಯನ್ನು, ತಿರುಇಡಂದೈ ಕ್ಷೇತ್ರದ ಈಶನನ್ನು, ಶಾಶ್ವತವಾದ ಕಡನ್ ಮಲ್ಲೈ ಕ್ಷೇತ್ರದ ಆಶ್ಚರ್ಯಕಾರಿಯನ್ನು, ನಿತ್ಯಸೂರಿಗಳ ತಲೆಯ ರತ್ನದೀಪವನ್ನು, ತಿರುತ್ತಣ್ ಕಾವಿನ ಪರಮ ಸಮರ್ಥನನ್ನು, ತನ್ನನ್ನು ಇತರರು ಅರಿತುಕೊಳ್ಳದಂಥ ತತ್ತ್ವವುಳ್ಳವನನ್ನು, ಮುತ್ತಿನಂಥವನನ್ನು, ಹಂಸರೂಪಿಯನ್ನು, ಮೀನಿನ ರೂಪದವನನ್ನು, ನರಹರಿಯನ್ನು, ನಿರಾಕಾರನನ್ನು, ಅಗೋಚರನನ್ನು, ಹಿಂದೆ ಈ ಲೋಕವನ್ನುಂಡ ಮೂರ್ತಿಯನ್ನು, ತಿರುಕ್ಕೋವಲೂರಲ್ಲಿ ನೆಲಸಿರುವ ಮಹಾವಿಸ್ಮಯಕಾರಿಯನ್ನು, ರಾಕ್ಷಸಿಯು ಅಬ್ಬರಿಸಿದರೂ ಬಿಡದೆ ಅವಳ ಮೊಲೆಯನ್ನುಂಡ ಮಗುವನ್ನು, ಕೆಸರಿನಲ್ಲಿ ಹಂಸವು ಆಹಾರ್‍ಅವನ್ನು \(ರಕ್ಷಣೆಯನ್ನು\) ಹುಡುಕುವ ಹಾಗೆ, ತಿರುವಳುನ್ದೂರಿನಲ್ಲಿ ಉದ್ಭವಿಸಿರುವ ದಿವ್ಯಜ್ಯೋತಿಯನ್ನು, ದಕ್ಷಿಣದ ತಿಲ್ಲೈ ಚಿತ್ರಕೂಟದಲ್ಲಿರುವ ನಮ್ಮ ಪರಮಸುಂದರನನ್ನು, ಮಿಂಚುತ್ತಾ ಮೋಡಗಳು ಸವರಿಕೊಂಡು ಹೋಗುವ ತಿರುವೆಂಕಟಗಿರಿಯ ನಮ್ಮ ಪರಮಾಶ್ಚರ್ಯಕಾರಿಯನ್ನು. 



ಹಿಂದಿನಪಾಶುರಭಾಗದ ಹಾಗೆಯೇ ಭಗವಂತನ ’ಪರ’, ’ವಿಭವ’ ’ಅರ್ಚಾ’ ’ಅಂತರ್ಯಾಮಿ’ ಸ್ವರೂಪಗಳನ್ನು ಇಲ್ಲಿಯೂ ಸ್ಮರಿಸಿಕೊಳ್ಳಲಾಗುತ್ತಿದೆ. ಮತ್ತು ದಕ್ಷಿಣಭಾರತದ ಹಲವಾರು ಪವಿತ್ರಕ್ಷೇತ್ರಗಳನ್ನು ನೆನಪಿಗೆ ತರಲಾಗುತ್ತದೆ. 



೧೨೪. ಮನ್ನನೈ ಮಾಲಿರುಂಜೋಲೈ ಮನಾಳನೈ,

ಕೊನ್ನವಿಲು ಮಾೞಿ ಪ್ಪಡೈಯಾನೈ, ಕೋಟ್ಟಿಯೂರ್



೧೨೫. ಅನ್ನವುರುವಿನರಿಯೈ, ತಿರುಮೆಯ್ಯತ್ತು

ಇನ್ನ ಮುದವೆಳ್ಳತ್ತೈ ಯಿನ್ದಳೂರನ್ದಣನೈ,



೧೨೬. ಮನ್ನು ಮದಿಟ್ಕಚ್ಚಿ ವೇಳುಕ್ಕೈಯಾಳರಿಯೈ,

ಮನ್ನಿಯ ಪಾಡಹತ್ತೆಮ್ ಮೈನ್ದನೈ, ವೆಹ್ ಕಾವಿಲ್



೧೨೭. ಉನ್ನಿಯ ಯೋಹತ್ತುಱಕ್ಕತ್ತೈ ...................

.................................................................



ಮನ್ನನೈ = ಸರ್ವೇಶ್ವರನನ್ನು, ಮಾಲಿರುಂಜೋಲೈ ಮನಾಳನೈ = ತಿರುಮಾಲಿರುಂಜೋಲೈಯ್ ಸ್ವಾಮಿಯನ್ನು, ಕೊಲ್ ನವಿಲುಮ್ = ಕೊಲ್ಲುವುದರಲ್ಲಿ ಸ್ವಾಮಿಯನ್ನು, ಕೊಲ್ ನವಿಲುಮ್ = ಕೊಲ್ಲುವುದರಲ್ಲಿ ಉತ್ಸಾಹಗೊಳ್ಳುವ, ಆೞಿ ಪಡೈಯಾನೈ = ಚಕ್ರಾಯುಧವನ್ನುಳ್ಳವನನ್ನು ಕೋಟ್ಟಿಯೂರ್ = ತಿರುಕ್ಕೋಟ್ಟಿಯೂರಿನಲ್ಲಿ, ಅನ್ನಮ್ ಉರುವಿನ್ = ಚಮರಿ ಮೃಗದಹಾಗೆ ರೂಪಗೊಂಡ, ಅರಿಯೈ = ನರಹರಿ ಸ್ವರೂಪನನ್ನು, ತಿರುಮೆಯ್ಯತ್ತು = ತಿರುಮೆಯ್ಯ \(ಪರ್ವತ\)ದಲ್ಲಿ, ಇನ್ ಅಮುದಮ್ = ಇನಿದಾದ ಅಮೃತದ, ವೆಳ್ಳತ್ತೈ = ಪ್ರವಾಹವನ್ನು, ಇನ್ದಳೂರ್ = ತಿರುವಿನ್ದಳೂರಿನ, ಅನ್ದಣನೈ = ಪರಮಕೃಪಾಳುವನ್ನು, ಮನ್ನು = ಶಾಶ್ವತವಾದ, ಮದಿಳ್= ಕೋಟೆಯಿಂದ ಕೂಡಿದ, ಕಚ್ಚಿ = ತಿರುಕ್ಕಚ್ಚಿಯಲ್ಲಿ \(ಕಾಂಚೀಪುರದಲ್ಲಿ\), ವೇಳುಕ್ಕೈ = ವೇಳುಕ್ಕೈ ಎಂಬ ಪವಿತ್ರ ಸ್ಥಳದಲ್ಲಿ, ಆಳರಿಯೈ = ಅೞಹು ಸಿಂಗನನ್ನು \(ನರಸಿಂಹಸ್ವಾಮಿಯನ್ನು\), ಮನ್ನಿಯ = ಶಾಶ್ವತವಾದ, ಪಾಡಹತ್ತು = ತಿರುಪ್ಪಾಡಹ ಕ್ಷೇತ್ರದಲ್ಲಿರುವ, ಎಮ್ = ನಮ್ಮ, ಮೈನ್ದನೈ = ಸ್ವಾಮಿಯನ್ನು, ವೆಹ್ ಕಾವಿಲ್ = ತಿರುವೆಹ್ ಕಾಕ್ಷೇತ್ರದಲ್ಲಿ, ಉನ್ನಿಯ = ಧ್ಯಾನಮಗ್ನನಾದ \(ಎಚ್ಚೆತ್ತ\), ಯೋಗತ್ತು = ಯೋಗದ, ಉಱಕ್ಕತ್ತೈ = ನಿದ್ದೆಯಲ್ಲಿರುವವನನ್ನು. 



ಸರ್ವೇಶ್ವರನನ್ನು, ತಿರುಮಾಲಿರುಂಜೋಲೈಯ ಸ್ವಾಮಿಯನ್ನು, ಕೊಲ್ಲುವುದರಲ್ಲಿ ಉತ್ಸಾಹಗೊಂಡ ಚಕ್ರಾಯುಧವುಳ್ಳವನನ್ನು, ತಿರುಕ್ಕೋಟಿಯೂರಿನಲ್ಲಿ ಚಮರಿ ಮೃಗದ ಹಾಗೆ ರೂಪಗೊಂಡ ನರಹರಿಸ್ವರೂಪನನ್ನು, ತಿರುಮೆಯ್ಯ\(ಪರ್ವತದಲ್ಲಿ\)ಲ್ಲಿ ಇನಿದಾದ ಅಮೃತದ ಪ್ರವಾಹವನ್ನು, ತಿರುವಿಳನ್ದೂರಿನ ಪರಮಕೃಪಾಳುವನ್ನು, ಶಾಶ್ವತವಾದ ಕೋಟೆಯಿಂದ ಕೂಡಿದ ಕಾಂಚೀಪುರದಲ್ಲಿ, ವೇಳಕ್ಕೈ ಎಂಬ ಪವಿತ್ರಸ್ಥಳದಲ್ಲಿ ಅಳಹರಿಸಿಂಗನನ್ನು \(ನರಸಿಂಹಸ್ವಾಮಿಯನ್ನು\), ಶಾಶ್ವತವಾದ ತಿರುಪ್ಪಾಡಹ ಕ್ಷೇತ್ರದಲ್ಲಿರುವ ನಮ್ಮ ಸ್ವಾಮಿಯನ್ನು, ತಿರುವೆಹ್ ಕಾಕ್ಷೇತ್ರದಲ್ಲಿ ಎಚ್ಚತ್ತೂ ಧ್ಯಾನಮಗ್ನನಾದ ಯೋಗದ ನಿದ್ದೆಯಲ್ಲಿರುವವನನ್ನು.



೧೨೭..................................................ಊರಹತ್ತುಳ್

ಅನ್ನವನೈ ಯಟ್ಟ ಪುಯಕರತ್ತೆಮ್ ಮಾನೇಟ್ರೈ,



೧೨೮. ಎನ್ನೈ ಮನಙ್ಗವರ್ ನ್ದ ವೀಶನೈ, ವಾನವರ್ ತಮ್

ಮುನ್ನವನೈ ಮೂೞಿಕ್ಕಳತ್ತು ವಿಳಕ್ಕಿನೈ,



೧೨೯.ಅನ್ನವನೈ ಯಾದಮಾರಾಣ್ಡಳಕ್ಕೂ ಮೈಯನೈ.

ನೆನ್ನಲೈ ಯಿನ್ ಱಿನೈ ನಾಳೈಯೈ, ನೀರ್ ಮಲೈಮೇಲ್



೧೩೦. ಮನ್ನು ಮಱೈ ನಾನ್ ಹುಮಾನಾನೈ, ಪುಲ್ಲಾಣಿ

ತ್ತೆನ್ನನ್ ತಮಿಱೈ ವಡಮೊೞಿಯೈ, ನಾಙ್ಗೂರಿಲ್



೧೩೧. ಮನ್ನು ಮಣಿಮಾಡ ಕ್ಕೋಯಿಲ್ ಮಣಾಳನೈ,

ನನ್ನೀರ್ ತಲೈಚ್ಚಙ್ಗ ನಾಣ್ ಮದಿಯೈ, ನಾಳ್ ವಣಙ್ಗುಮ್



೧೩೨. ಕಣ್ಣನೈ ಕ್ಕಣ್ಣಪುರತ್ತಾನೈ, ತೆನ್ನಱೈಯೂರ್

ಮನ್ನು ಮಣಿಮಾಡಕ್ಕೋಯಿಲ್ ಮಣಾಳನೈ, 



೧೩೩. ಕನ್ನವಿಲ್ ತೋಲ್ ಕಾಳೈಯೈ ಕ್ಕಣ್ಡಾಙ್ಗು ಕ್ಕೈತೊೞುದು,

ಎನ್ನಿಲೈಮೈ ಯೆಲ್ಲಾ ಮಱಿವಿತ್ತಾ ಲೆಮ್ಬೆರುಮಾನ್,



೧೩೪. ತನ್ನರುಳುಮಾಹಮುಮ್ ತಾರಾನೇಲ್, ತನ್ನೈನಾನ್

ಮಿನ್ನಿಡೈಯಾರ್ ಶೇರಿಯಿಲುಮ್ ವೇದಿಯರ್ ಹಳ್ವಾಳ್ ವಿಡತ್ತುಮ್,



೧೩೫. ತನ್ನಡಿಯಾರ್ ಮುನ್ಬುಮ್ ತರಣಿ ಮುೞುದಾಳುಮ್,

ಕೊನ್ನವಿಲುಮ್ ವೇಲ್ ವೇನ್ದಕೂಟ್ಟತ್ತುಮ್ ನಾಟ್ಟಹತ್ತುಮ್,



೧೩೬. ತನ್ನಿಲೈಮೈ ಯೆಲ್ಲಾ ಮಱಿವಿಪ್ಪನ್ ...................

.........................................................................



ಊರಹತ್ತುಳ್ = ತಿರುವೂರಹ ಕ್ಷೇತ್ರದಲ್ಲಿರುವ, ಅನ್ನವನ್ನೈ = ಪರಮ ಉಪಕಾರಿಯನ್ನು, ಅಟ್ಟಪುಯಕರತ್ತು = ತಿರುಅಟ್ಟಪುಯಕರದಲ್ಲಿರುವ, ಎಮ್ ಮಾನ ಏಟ್ರೈ = ನಮ್ಮ ಸರ್ವೇಶ್ವರನನ್ನು, ಎನ್ನೈ = ನನ್ನ, ಮನಮ್ ಕವರ್ ನ್ದ = ಮನಸ್ಸನ್ನು ಆಕರ್ಷಿಸಿದ \(ಕೊಳ್ಳೆ ಹೊಡೆದ\), ಈಶನೈ = ಈಶನನ್ನು \(ಒಡೆಯನನ್ನು\), ವಾನವರ್ ತಮ್ = ನಿತ್ಯಸೂರಿಗಳ, ಮುನ್ನವನೈ = ಒಡೆಯನನ್ನು, ಮೂೞಿಕ್ಕಳತ್ತು = ತಿರುಮೂಳಿಕ್ಕಳ ಕ್ಷೇತ್ರದ ವಿಳಕ್ಕಿನೈ = ಜ್ಯೋತಿಯನ್ನು, ಅನ್ನವನೈ = ಪರಮ ಉಪಕಾರಿಯನ್ನು, ಆದನೂರ್ = ತಿರು ಆದನೂರಿನಲ್ಲಿ, ಆಣ್ಡು ಅಳಕ್ಕುಮ್ = ಕಾಲವನ್ನು ಅಳೆಯತಕ್ಕ \(ಕಾಲಸ್ವರೂಪನಾದ\), ಐಯ್ಯನೈ = ಸ್ವಾಮಿಯನ್ನು, ನೆಮ್ನಲೈ = ನಿನ್ನೆ, ಇನ್ ಱಿನೈ = ಇಂದು, ನಾಳೈಯೈ = ನಾಳೆ \(ಎಲ್ಲವೂ ಆಗಿರುವವನನ್ನು\), ನೀರ್ ಮಲೈ ಮೇಲ್ = ತಿರುನೀರ್ ಮಲೈ ಮೇಲೆ, ಮನ್ನುಮ್ = ನಿತ್ಯವಾಸ ಮಾಡುವ, ಮುಱೈ ನಾನ್ ಹುಮ್ ಆನಾನೈ = ನಾಲ್ಕು ವೇದಗಳು ಆದವನನ್ನು, ಪುಲ್ಲಾಣಿ = ತಿರುಪ್ಪುಲ್ಲಾಣಿಯಲ್ಲಿ, ತೆನ್ನನ್ ತಮಿಱೈ = ದಕ್ಷಿಣದ ತಮಿಳು ಭಾಷಾ ಸ್ವರೂಪನನ್ನು, ವಡಮೊೞಿಯೈ = ಉತ್ತರದ ಸಂಸ್ಕೃತ ಭಾಷಾಸ್ವರೂಪನನ್ನು, ವಡಮೊೞಿಯೈ = ಉತ್ತರದ ಸಂಸ್ಕೃತ ಭಾಷಾಸ್ವರೂಪನನ್ನು, ನಾಙ್ಗೂರಿಲ್ = ತಿರುನಾಂಗೂರಿನಲ್ಲಿ, ಮನ್ನುಮ್ = ನೆಲಸಿರುವ, ಮಣಿಮಾಡಕ್ಕೋಯಿಲ್ ಮಣಾಳನೈ = ರತ್ನಖಚಿತವಾದ ದೇವ ಮಂದಿರದಲ್ಲಿ ನೆಲಸಿರುವ ಒಡೆಯನನ್ನು, ನಲ್ ನೀರ್ = ಸ್ವಚ್ಛವಾದ ನೀರಿನ, ತಲೈ ಶಙ್ಗಮ್ = ತಲೈ ಶಂಗ ನಾಡಿನಲ್ಲಿರುವ, ನಾಣ್ ಮದಿಯೈ =ನಾಣ್ ಮದಿ ಸ್ವಾಮಿಯನ್ನು \(ಜ್ಞಾನಸ್ವರೂಪಿಯನ್ನು\), ನಾಳ್ = ಪ್ರತಿನಿತ್ಯವೂ< ವಣಙ್ಗುಮ್ = ಪೂಜೆಗೊಳ್ಳುವ, ಕಣ್ಣನೈ = ಶ್ರೀಕೃಷ್ಣಸ್ವರೂಪಿಯನ್ನು \(ಆಕರ್ಷಕನನ್ನು\), ಕಣ್ಣಪುರತ್ತಾನೈ = ತಿರುಕ್ಕಣ್ನಪುರದ ಸ್ವಾಮಿಯನ್ನು, ತೆನ್ ನಱೈ ಯೂರ್ ಮನ್ನು = ದಕ್ಷಿಣದ ನರೈಯೂರಿನಲ್ಲಿರುವ, ಮಣಿಮಾಡಮ್ ಕೋಯಿಲ್ ಮಣಾಲಣೈ = ರತ್ನಮಯವಾದ ದೇವಮಂದಿರದ ಒಡೆಯನನ್ನು, ಕಲ್ ನ ವಿಲ್ ತೋಳ್ = ಬೆಟ್ಟದ ಹಾಗೆ ಬಲವಾದ ತೋಳುಗಳ, ಕಾಳೈಯೈ = ಸಲಗವನ್ನು, \(ಸಮರ್ಥನನ್ನು\) ಕಣ್ಡು ಆಙ್ಗು = ಆಯಾಸ್ಥಳಗಳೆಲ್ಲಾ \(ಸ್ವಾಮಿಯನ್ನು\) ಸಂದರ್ಶಿಸಿ, ಕೈತೊೞುದು = ಪೂಜಿಸ್ \(ನಮಸ್ಕರಿಸಿ\), ಎನ್ = ನನ್ನ, ನಿಲೈಮೈಎಲ್ಲಾಮ್ = ಪರಿಸ್ಥಿತಿಯನ್ನೆಲ್ಲಾ \(ಅವಸ್ಥೆಯನ್ನೆಲ್ಲಾ\), ಅಱಿ ವಿತ್ತಾಲ್ = ಬಿನ್ನವಿಸಿಕೊಂಡರೆ, ಎಮ್ಬೆರುಮಾನ್= ಸ್ವಾಮಿಯು, ತನ್ ಅರುಳುಮ್ = ತನ್ನ ಕೃಪೆಯನ್ನೂ, ಆಹಮುಮ್ = ಎದೆಯನ್ನೂ, ತಾರಾನ್ ಏಲ್ = ತಾರನಾದ್ದರಿಂದ, ತನ್ನೈ = ಅವನನ್ನು, ನಾನ್ = ನಾನು, ಮಿನ್ ಇಡೈಯಾರ್ = ಸೂಕ್ಷ್ಮವಾಗಿ ಬಳುಕುವ ನಡುವುಳ್ಳವರ, ಚೇರಿಯಿಲುಮ್ = ಕೇರಿಯಲ್ಲಿಯೂ, ವೇದಿಯರ್ ಹಳ್ = ವೇದವಿದ್ವಾಂಸರು, ವಾೞ್ ವಿಡತ್ತುಮ್ = ವಾಸಿಸುವ ಸ್ಥಳದಲ್ಲೂ, ತನ್ ಅಡಿಯಾರ್ ಮುನ್ಬುಮ್ = ಅವನ ಭಕ್ತರ ಮುಂದೆಯೂ, ತರಣಿ ಮುೞುದು ಆಳುಮ್ = ಭೂಮಂಡಲವನ್ನೆಲ್ಲಾ ಆಳುವ, ಕೊಲ್ ನ ವಿಲು = ಕೊಲ್ಲಲು ಉತ್ಸಾಹಪಡುವ, ವೇಲ್ ವೇನ್ದರ್ = ವೇಲಾಯುಧವನ್ನು ಹಿಡಿದ ರಾಜರ, ಕೂಟತ್ತುಮ್ = ಕೂಟದಲ್ಲೂ, ನಾಡು ಅಹತ್ತುಮ್ = ದೇಶದಲ್ಲೆಲ್ಲಾ, ತನ್ = ಅವನ, ನಿಲೈಮೈ ಎಲ್ಲಾಮ್= ಸ್ಥಿತಿ\(ಸ್ವಭಾವ\)ಯನ್ನೆಲ್ಲಾ, ಅಱಿವಿಪ್ಪನ್= ಪ್ರಸಿದ್ಧಪಡಿಸುತ್ತೇನೆ. 



ತಿರುವೂರಹ ಕ್ಷೇತ್ರದಲ್ಲಿರುವ ಪರಮ ಉಪಕಾರಿಯನ್ನು, ತಿರುಅಟ್ಟಪುಯಕದಲ್ಲಿರುವ ನಮ್ಮ ಸರ್ವೇಶ್ವರನನ್ನು, ನನ್ನ ಮನಸ್ಸನ್ನು ಕೊಳ್ಳೆಹೊಡೆದ ಈಶನನ್ನು, ನಿತ್ಯಸೂರಿಗಳ ಒಡೆಯನನ್ನು, ತಿರುಮೂಳಿಕ್ಕಳ ಕ್ಷೇತ್ರದ ಜ್ಯೋತಿಯನ್ನು, ಪರಮ ಉಪಕಾರಿಯನ್ನು, ತಿರು ಆದನೂರಿನ ಕಾಲಸ್ವರೂಪಿಯಾದ ಸ್ವಾಮಿಯನ್ನು, ಎಲ್ಲಾ ಕಾಲಗಳಲ್ಲೂ ಇರುವವನನ್ನು, ತಿರುನೀರ್ ಮಲೈ ಮೇಲೆ ನಿತ್ಯವಾಸಮಾಡುವ ನಾಲ್ಕು ವೇದಗಳಾಗಿರುವವನ್ನು, ತಿರುಪ್ಪುಲ್ಲಾಣಿಯಲ್ಲಿ ದಕ್ಷಿಣದ ತಮಿಳು ಭಾಷೆಯಾಗಿಯೂ ಉತ್ತರದ ಸಂಸ್ಕೃತಭಾಷೆಯಾಗಿಯೂ ಇರುವವನನ್ನು, ತಿರುನಾಂಗೂರಿನಲ್ಲಿರುವ ರತ್ನಮಯವಾದ ದೇವಾಲಯದಲ್ಲಿ ನೆಲಸಿರುವ ಒಡೆಯನನ್ನು, ಶುದ್ಧವಾದ ನೀರಿನ ತಲೈಶಂಗನಾಡಿನಲ್ಲಿರುವ ಜ್ಞಾನಸ್ವರೂಪಿಯನ್ನು, ದಿನದಿನವೂ ಪೂಜೆಗೊಳ್ಳುವ ಶ್ರೀಕೃಷ್ಣಸ್ವರೂಪಿಯನ್ನು, ತಿರುಕ್ಕಣ್ಣಪುರದ ಸ್ವಾಮಿಯನ್ನು, ದಕ್ಷಿಣದ ನರೈಯೂರಿನ ದಿವ್ಯಮಂದಿರದಲ್ಲಿ ನೆಲಸಿರುವ ಸ್ವಾಮಿಯನ್ನು, ಬೆಟ್ಟದ ಹಾಗೆ ಬಲವಾದ ತೋಳುಗಳ ಸಮರ್ಥನನ್ನು, ಆಯಾ ಸ್ಥಳಗಳಲ್ಲೆಲ್ಲಾ ಸಂದರ್ಶಿಸಿ, ಪೂಜಿಸಿ, ಕೈಮುಗಿದು, ನನ್ನ ಅವಸ್ಥೆಯನ್ನೆಲ್ಲಾ ಬಿನ್ನವಿಸಿಕೊಂಡರೆ, ನಮ್ಮ ಸ್ವಾಮಿಯು ತನ್ನ ಕೃಪೆಯನ್ನೂ ಎದೆಯನ್ನೂ ತಾರನಾದ್ದರಿಂದ, ನಾನು ಅವನನ್ನು ಮಿಂಚಿನಂತೆ ಬಳುಕುವ ನಡುವುಳ್ಳವರ ಕೇರಿಯಲ್ಲೂ, ವೇದವಿದ್ವಾಂಸರು ವಾಸಿಸುವ ಸ್ಥಳದಲ್ಲೂ, ಅವನ ಭಕ್ತರ ಮುಂದೆಯೂ, ಭೂಮಂಡಲವನ್ನೆಲ್ಲಾ ಆಳುವ ಕೊಲ್ಲಲು ಉತ್ಸಾಹಪಡುವ ವೇಲಾಯುಧವನ್ನು ಹಿಡಿದ ರಾಜರ ಕೂಟದಲ್ಲೂ, ದೇಶದಲ್ಲೆಲ್ಲ ಕಡೆಯೂ, ಅವನ ಸ್ಥಿತಿಸ್ವಭಾವಗಳನ್ನೆಲ್ಲಾ ಪ್ರಸಿದ್ಧಪಡಿಸುತ್ತೇನೆ. 



ಹಿಂದಿನ ಕೆಲವು ಪಾಶುರಭಾಗಗಳಿಂದ ದೇಶದ ನಾನಾ ಪವಿತ್ರಸ್ಥಳಗಳನ್ನು ಆಳ್ವಾರರು ಸಂದರ್ಶಿಸಿದರು. ಭಗವಂತನನ್ನು ಪೂಜಿಸಿದರು. ಮತಿಸಿದರು. ಅವನ ತಿರುವಡಿಗಳಿಗೆ ಎರಗಿದರು. ತಮ್ಮ ಹೃದಯ ವೇದನೆಯನ್ನೂ, ಸಂಕಟಗಳನ್ನೂ ನಿವೇದಿಸಿಕೊಂಡರು. ಇಷ್ಟರಿಂದಲೂ ಭಗವಂತನಿಗೆ ತಮ್ಮ ಮೇಲೆ ಕರುಣೆ ಬರದಿದ್ದ ಪಕ್ಷದಲ್ಲಿ, ಮುಂದೆ ತಾವೇನು ಮಾಡಬಯಸುತ್ತಾರೆಂಬುದನ್ನು ಇಲ್ಲಿ ಖಚಿತವಾಗಿ ಹೇಳುತ್ತಿದ್ದಾರೆ. 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಭಗವಂತನ ಪರಮೋಪಕಾರಿ. ಪರಮ ಕಾರುಣಿಕ. ಪರಮಸಮರ್ಥ. ಕಾಲಸ್ವರೂಪಿ. ಜ್ಞಾನಸ್ವರೂಪಿ. ಭಾಷ್ಯಾಸ್ವರೂಪಿ.ಭಕ್ತರ ಅಂತರಂಗವನ್ನು ಸೂರೆಗೊಳ್ಳುವವನು. ತ್ರಿಕಾಲಜ್ಞಾನಸಂಪನ್ನ. ಜ್ಯೋತಿಸ್ವರೂಪಿ. ನಾಲ್ಕುವೇದಗಳೂ ಅವನನ್ನು, ಅವನ ಅನಂತಕಲ್ಯಾಣಗುಣಗಳನ್ನೂ, ಪ್ರತಿಪಾದಿಸುತ್ತವೆ. ಅವನು ಪರ, ವಿಭವ, ವ್ಯೂಹ, ಅರ್ಚಾ ಮತ್ತು ಅಂತರ್ಯಾಮಿಸ್ವರೂಪಿಯಾಗಿ ಶೋಭಿಸುತ್ತಾನೆ. ಅವನನ್ನು ಒಲಿಸಿಕೊಳ್ಳಲು ಸುಂದರರಿಯರಾದ ಸ್ತ್ರೀಯರೂ, ವೇದ ವೇದವಿದ್ವಾಂಸರೂ, ಭಕ್ತರೂ, ಸಾಮಾನ್ಯಜನರೂ, ಬಲಿಷ್ಠರಾದ ದೇಶದರಾಜರೂ ಸತತ ಪ್ರಯತ್ನ ಮಾಡುತ್ತಾರೆ. ಆ ಸ್ವಾಮಿಯು ದೀನಗಳಾದ ನನ್ನ ಪರಿಸ್ಥಿತಿಯನ್ನರಿತುಕೊಂಡು, ನನ್ನ ಪ್ರಾರ್ಥನೆಯನ್ನು ಮನ್ನಿಸಿ, ನನ್ನ ಸಂಕಟಗಳನ್ನು ನಿವಾರಿಸದ ಪಕ್ಷದಲ್ಲಿ, ನಾನು ತಪ್ಪದೆ ಅವನ ಸ್ಥಿತಿ, ಪ್ರವೃತ್ತಿಗಳನ್ನು ಕುರಿತು ದೇಶದ ಎಲ್ಲಾ ಕಡೆಗಳಲ್ಲೂ ಹೇಳಿ, ಹಾಡಿ, ಪ್ರಕಟಗೊಳಿಸುತ್ತೇನೆ. 



ಭಗವಂತನನ್ನು ಕುರಿತು ಭಕ್ತನು ಏನೇನು ಹೇಳಿದರೂ ಅದೆಲ್ಲ ಅವನ ಹೊಗಳಿಕೆಯೇ\! ಭಕ್ತನ ಕೆಲಸವೇ ಅದು – ಭಗವಂತನನ್ನು ನೇರವಾಗಿ ಸ್ತುತಿಸುವುದು, ಅವನ ಅನಂತ ಗುಣವಿಶೇಷಗಳನ್ನು ಹೊಗಳಿ ಹಾಡುವುದು; ಇಲ್ಲವೇ, ಅವನನ್ನು ನಿಂದಿಸುವುದರ ಮೂಲಕವಾದರೂ ಹೊಗಳುವುದೇ. ಆಳ್ವಾರರು ಈಗ ಮಾಡಬಯಸುವುದೂ ಇದನ್ನೇ. 



೧೩೬.................................................ತಾನ್ ಮುನನಾಳ್

ಮಿನ್ನಿಡೈಯಾಯ್ ಚ್ಚಿಯರ್ ತಮ್ ಚೇರಿಕ್ಕಳವಿನ್ ಕಣ್,



೧೩೭. ತುನ್ನು ಪಡಲ್ ತಿಱನ್ದು ಪುಕ್ಕು, ತಯಿರ್ ವೆಣ್ಣೆಯ್

ತನ್ ವಯಿಱಾರ ವಿೞುಙ್ಗ, ಕೊೞುಙ್ಗಯಲ್ ಕಣ್



೧೩೮. ಮನ್ನು ಮಡವೋರ್ ಹಳ್ ಪಟ್ರಿಯೋರ್ ವಾನ್ ಕಯಿಟ್ರಾಲ್,

ಪಿನ್ನು ಮುರಲೋಡು ಕಟ್ಟುಣ್ಡ ಪೆಟ್ರಿಮೈಯುಮ್, 



ತಾನ್ = ಅವನು \(ಭಗವಂತನು\), ಮುನನಾಳ್ = ಹಿಂದೆ ಒಂದು ಕಾಲದಲ್ಲಿ, ಮಿನ್ ಇಡೈ ಆಯ್ ಚ್ಚಿಯರ್ ತಮ್ = ಮಿಂಚಿನಂತೆ ಬಳುಕುವ ನಡುವುಳ್ಳ ಗೊಲ್ಲತಿಯರ, ಚೇರಿ = ಕೇರಿಯಲ್ಲಿ, ಕಳವಿನ್ ಕಣ್ = ಕಳ್ಳ ರೀತಿಯಲ್ಲಿ, ತುನ್ನು = ದಟ್ಟವಾದ, ಪಡಲ್ = ತೆರೆಯನ್ನು, ತಿಱನ್ದು = ತೆರೆದು, ಪುಕ್ಕು = ಒಳಗೆ ಪ್ರವೇಶಿಸಿ, ಶಯಿರ್ ವೆಣ್ನೆಯ್ = ಮೊಸರು ಬೆಣ್ಣೆಯನ್ನು, ತನ್ನ = ತನ್ನ, ವಯಿಱುಆರ = ಹೊಟ್ಟೆಯ ತುಂಬ, ವಿೞುಙ್ಗ = ನುಂಗಲು, ಕೊೞು ಕಯಲ್ಕಣ್ = ಸುಂದರವಾದ ಮೀನಿನಂತೆ ಕಣ್ಣುಳ್ಳ, ಮನ್ನು ಮಡವೋರ್ ಹಳ್ = ಆ ಗೊಲ್ಲತಿಯರು, ಪಟ್ರಿ = \(ಅವನನ್ನು\) ಹಿಡಿದುಕೊಂಡು, ಓರ್ ವಾನ್ ಕಯಿಟ್ರಾಲ್ = ಒಂದು ಚಿಕ್ಕ ಹಗ್ಗದಿಂದ, ಪಿನ್ನುಮ್ = ಕೂಡಲೇ, ಉರಲೋಡು = ಒರಳಿಗೆ, ಕಟ್ಟುಣ್ದ ಪ್ಪೆಟ್ರಿಮೈಯುಮ್ = ಕಟ್ಟಿ ಹಾಕಿಸಿಕೊಂಡದ್ದನ್ನೂ,



ಅವನು \(ಭಗವಂತನು\) ಹಿಂದೆ ಒಂದು ಕಾಲದಲ್ಲಿ, ಮಿಂಚಿನಂತೆ ಬಳುಕುವ ನಡುವನ್ನುಳ್ಳ ಗೊಲ್ಲತಿಯರ ಕೇರಿಯಲ್ಲಿ, ಕಳ್ಳ ರೀತಿಯಲ್ಲಿ, ಒತ್ತಾದ ತೆರೆಯನ್ನು ತೆರೆದು, ಒಳಗೆ ಪ್ರವೇಶಿಸಿ, ಮೊಸರು ಬೆಣ್ಣೆಯನ್ನು ಹೊಟ್ಟೆಯ ತುಂಬ ನುಂಗಲು, ಸುಂದರವಾದ ಮೀನಿನಂತೆ ಕಣ್ಣುಳ್ಳ ಆ ಗೊಲ್ಲತಿಯರಿಂದ ಅವನನ್ನು ಹಿಡಿದುಕೊಂಡು, ಒಂದು ಚಿಕ್ಕ ಹಗ್ಗದಿಂದ, ಕೂಡಲೇ, ಒರಳಿಗೆ ಕಟ್ಟಿಹಾಕಿಸಿಕೊಂಡದ್ದನ್ನೂ. \(೧೩೬-೧೩೮\)



ಹಿಂದಿನ ಪಾಶುರಭಾಗದಲ್ಲಿ ಹೇಳಿದಂತೆಯೇ ಭಗವಂತನ ನಿಂದಾಸ್ತುತಿಯನ್ನು ಇಲ್ಲಿ ಮೊದಲು ಮಾಡಲಾಗಿದೆ. ಶ್ರೀಕೃಷ್ಣಾವತಾರದ ಬಾಲಚೇಷ್ಟೆಯನ್ನು ಹೇಳಲಾಗುತ್ತಿದೆ. ಭಗವಂತನಾಗಿ, ಸರ್ವೇಶ್ವರನಾಗಿ, ಎಲ್ಲ ಗೊಲ್ಲಮಕ್ಕಳಂತೆ ಕಳ್ಳತನದಿಂದ ಮೊಸರು ಬೆಣ್ಣೆಯನ್ನು ತಿನ್ನುವುದೇ? ಅದಕ್ಕೆ ಪ್ರತಿಫಲವಾಗಿ, ಹಗ್ಗದಿಂದ ಒರಳಿಗೆ ಬಿಗಿಸಿ \(ಕಟ್ಟಿಹಾಕಿಸಿ\) ಕೊಳ್ಳುವುದೆ? ಜನ ಇದನ್ನು ಕೇಳಿ ನಗರೇ? 



ಹೀಗೆ, ಬಾಲಚೇಷ್ಟೆಯನ್ನು ತೋರಿಸುತ್ತಿರುವಾಗಲೇ, ತಾನು ಇವೆಲ್ಲಕ್ಕೂ ಅತೀತನಾದವನೆಂದು, ತನ್ನ ಹಿರಿಮೆಯನ್ನು ಜನ ಸುಲಭವಾಗಿ ಅರಿತುಕೊಳ್ಳರಾದ್ದರಿಂದ, ಈ ಮೂಲಕವಾದರೂ ತನ್ನನ್ನು ಅವರು ಸ್ಮರಿಸಲಿ ಎಂಬ ಉದ್ದೇಶವಿರಬಹುದಲ್ಲವೇ ಇದರಲ್ಲಿ? 



೧೩೯. ಅನ್ನದೋರ್ ಪೂತಮಾಯಾಯನ್ ವಿಳವಿನ್ ಕಣ್,

ತುನ್ನು ಶಹಡತ್ತಾಲ್ ಪುಕ್ಕ ಪೆರುಂಜೇಟ್ರೈ,



೧೪೦. ಮುನ್ನಿರುನ್ದು ಮುಟ್ರತ್ತಾನ್ ತುಟ್ರಿಯ ತೆಟ್ರೆನವುಮ್,

..........................................................................



ಅನ್ನದು = ಅಂಥ, ಓರ್ = ಅದ್ವಿತೀಯವಾದ, ಪೂತಮ್ = ಆಯ್ = ಭೂತವೇ ಆಗಿ, ಆಯರ್ = ಗೋವಳರ, ವಿಳವಿನ್ ಕಣ್ = ಉತ್ಸವದಲ್ಲಿ, ತುನ್ನು = ಶೇಖರಿಸಿಟ್ಟ, ಶಹಡತ್ತಾಲ್ = ಗಾಡಿಗಳಿಂದ, ಪುಕ್ಕ = ತುಂಬಿದ್ದ, ಪೆರುಂಜೇಟ್ರೈ = ಅಗಾಧವಾದ ರಸವತ್ತಾದ ಆಹಾರವನ್ನು, ಮುನ್ ಇರುನ್ದು = ಎಲ್ಲಾ ಎದುರಲ್ಲಿಯೇ, ಮುಟ್ರ = ಪೂರ್ತಿಯಾಗಿ, ತಾನ್ = ಅವನು, ತುಟ್ರಿಯದು = ಕಬಳಿಸಿದ್ದು, ಎಟ್ರು ಎನವುಮ್ = ಎಂಥ ವಿಸ್ಮಯಕರ \(ಹಾಸ್ಯಾಸ್ಪದ\) ಎಂತಲೂ.



ಅಂಥ ಅದ್ವಿತೀಯವಾದ ಒಂದು ಭೂತವೇ ಆಗಿ, ಗೋವಳರ ಉತ್ಸವದಲ್ಲಿ, ಗಾಡಿಗಳಲ್ಲಿ ಶೇಖರಿಸಿಟ್ಟು ತುಂಬಿದ್ದ ಅಗಾಧವಾದ ರಸವತ್ತಾದ ಆಹಾರವನ್ನು, ಎಲ್ಲರ ಎದುರಲ್ಲಿಯೇ ಅವನು ಪೂರ್ತಿಯಾಗಿ ಕಬಳಿಸಿದ್ದು ಎಂಥ ವಿಸ್ಮಯಕರ, ಎಷ್ಟು ಹಾಸ್ಯಾಸ್ಪದ ಎಂತಲೂ \(೧೩೯-೧೦\)



ಹಿಂದಿನ ಪಾಶುರಭಾಗದಲ್ಲಿ ಭಗವಂತನನ್ನು ಗೇಲಿಮಾಡಬಹುದಾದ ಒಂದು ನಿದರ್ಶನವನ್ನು ಹೇಳಲಾಯಿತು. ಬಾಲಕೃಷ್ಣನಾಗಿ ಅವನು ಗೊಲ್ಲತಿಯರು ಕೂಡಿಟ್ಟ ಮೊಸರು ಬೆಣ್ನೆಯನ್ನೆಲ್ಲಾ ಕಳ್ಳತನದಲ್ಲಿ ಕಬಳಿಸಿ, ಬಳಿಕ ಅದಕ್ಕಾಗಿ ಒರಳುಕಲ್ಲಿಗೆ ಕಟ್ಟಿ ಹಾಕಿಸಿಕೊಂಡ ಹಾಸ್ಯಾಸ್ಪದವಾದ ವಿಷಯ. ಎಲ್ಲ ಬಾಲಕರೂ ಸಾಮಾನ್ಯವಾಗಿ ಮಾಡಬಹುದಾದ ಚೇಷ್ಟೆಯೇ, ಅದು ಎಂದರೂ, ಇಲ್ಲಿ ಬಾಲಕೃಷ್ಣನ ಮತ್ತೊಂದು ಅದ್ಭುತಕಾರ್ಯದ ನಿದರ್ಶನವನ್ನು ಎತ್ತಿಕೊಳ್ಳಲಾಗಿದೆ.



ಅನ್ನದೋರ್ ಪೂತಮಾಯ್ ........................ತುಟ್ರಿಯದು” – ಭಗವಂತನು ಶ್ರೀಕೃಷ್ಣನಾಗಿ ಅವತರಿಸಿ, ನಂದಗೋಕುಲದಲ್ಲಿ ಬೆಳೆಯುತ್ತಿದ್ದಾಗ, ಅವನು ನಡೆಸಿದ ಅದ್ಭುತ ಕಾರ್ಯವೊಂದರ ವಿಷಯ ಇದು ನಂದಗೋಕುಲದ ಗೋವಳರೆಲ್ಲರೂ ವರ್ಷಕ್ಕೊಮ್ಮೆ ತಮಗೆ ಮಳೆಯನ್ನೂ ಸಮೃದ್ಧಿಯನ್ನೂ ತರುವ ದೇವೇಂದ್ರನಿಗಾಗಿ ಉತ್ಸವನಡೆಸಿ, ಅವನ ಪೂಜೆ ಮಾಡಿ, ರಸವತ್ತಾದ ಉಣಿಸನ್ನು ಗಾಡಿಗಳಲ್ಲಿ ತುಂಬಿ ತಂದು ಎಡೆಮಾಡುತ್ತಿದ್ದರು. ಇದು ಬಹುಕಾಲದಿಂದ ನಡೆದು ಬಂದ ಪದ್ಧತಿಯಾಗಿತ್ತು. ಬಾಲಕೃಷ್ಣನು ಇದನ್ನು ಕಂಡ, ಅಲ್ಲಿಯ ಹಿರಿಯರನ್ನೆಲ್ಲಾ ಸೇರಿಸಿ, ಅವರು ಹಾಗೆ ಮಾಡಿ, ಆಹಾರವನ್ನು ವ್ಯರ್ಥಪಡಿಸುವುದಕ್ಕೆ ಬದಲಾಗಿ, ತಮಗೆ ಮಳೆಯನ್ನೂ ದನಕರುಗಳಿಗೆ ಹುಲ್ಲುಮೇವನ್ನು ತರುವ ಗೋವರ್ಧನ ಪರ್ವತವನ್ನೇ ಪೂಜೆಮಾಡಬೇಕೆಂದೂ, ಅದು ಪ್ರತ್ಯಕ್ಷವಾಗಿ ಅವರು ನೀಡಿದ ಆಹಾರವನ್ನು ತಿಂದು ಅವರನ್ನು ಹರಸುವುದಾಗಿಯೂ ಹೇಳಿದನು. ಅವನ ಮಾತಿನಂತೆಯೇ, ಗೋವಳರು ಗೋವರ್ಧನ ಗಿರಿಯನ್ನು ಪೂಜಿಸಿ, ಅದಕ್ಕೆ ಎಡೆಯನ್ನು ಅರ್ಪಿಸಿದರು. ಅವರೆಲ್ಲರೂ ನೋಡುತ್ತಿದ್ದ ಹಾಗೆಯೇ, ಗೋವರ್ಧನ ಪರ್ವತದಿಂದ ದೊಡ್ಡದೊಂದು ಅದ್ಭುತ ರೂಪಕಾಣಿಸಿಕೊಂಡಿತು. ಅವರು ನೀಡಿದ ಎಡೆಯನ್ನೆಲ್ಲಾ ಒಂದಗುಳನ್ನೂ ಬಿಡದಂತೆ ತಿಂದು, ತನ್ನ ತೃಪ್ತಿಯನ್ನೂ ಮೆಚ್ಚುಗೆಯನ್ನೂ ವ್ಯಕ್ತಪಡಿಸಿ, ಮಾಯವಾಯಿತು. ಹಾಗೆ ನಡೆಸಿದವನು ಬಾಲಕೃಷ್ಣನೇ\! 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ. ಅವನು \(ಭಗವಂತನು\) ಒಂದು ದೊಡ್ಡ ಭೂತವಾಗಿ, ಬಂದು, ಗೋವಳರು ಗಾಡಿಗಳು ತುಂಬ ನೀಡಿದ ಎಡೆಯನ್ನು ಒಂದು ಸ್ವಲ್ಪವೂ ಬಿಡದಂತೆ ಕಬಳಿಸಿದ್ದನ್ನು ಎಲ್ಲಕಡೆಯೂ ಸಾರಿ ಹೇಳುತ್ತೇನೆ. ಇದು ಅಸಾಧಾರಣವಾದ ಅದ್ಭುತ ಪ್ರಸಂಗವೆಂದೂ, ಹೊಟ್ಟೆ ಬಾಕತನವನ್ನು ತೋರಿಸುವ ಹಾಸ್ಯಾಸ್ಪದ ಪ್ರಸಂಗವೆಂದೂ ಸಾರಿ ಹೇಳಿಬಿಡುತ್ತೇನೆ.



೧೪೦..........................................................

ಮನ್ನರ್ ಪೆರುಂಜವೈಯುಳ್ ವಾೞ್ ವೇನ್ದರ್ ತೂದನಾಯ್,



೧೪೧. ತನ್ಮೈಯೈಹಳ್ ನ್ದುರೈಪ್ಪತ್ತಾನ್ ಮುನನಾಳ್ ಶೆನ್ ಱದುವುಮ್,

................................................................................................



ಮನ್ನರ್ ಪೆರು ಶವೈಯುಳ್ = ರಾಜರುಗಳ ದೊಡ್ಡ ಸಭೆಯಲ್ಲಿ, ವಾಳ್ವೇನ್ದರ್ = ಬಾಳುವ ರಾಜರ \(ಕತ್ತಿ ಹಿಡಿದ ರಾಜರ\), ತೂದನಾಯ್ = ದೂತನಾಗಿ, ತನ್ನೈ = ತನ್ನನ್ನು, ಇಹೞ್ ನ್ದು = ತುಚ್ಛವಾಗಿ, ಉರೈಪ್ಪ = ಮಾತನಾಡಲು, ತಾನ್ = ತಾನು, ಮುನಮ್ ನಾಳ್ = ಹಿಂದೆ ಒಂದುಸಲ, ಶೆನ್ಱದುವುಮ್ = ಹೋದದ್ದನ್ನೂ, 



ಹಿಂದೆ ಒಮ್ದು ಸಲ, ಅವನು ಬಾಳುವ ರಾಜರ \(ಕತ್ತಿ ಹಿಡಿದರಾಜರ\) ದೂತನಾಗಿ ಹೋದದ್ದನ್ನೂ, ರಾಜರುಗಳ ದೊಡ್ದ ಸಭೆಯಲ್ಲಿ ಅವನನ್ನು ತುಚ್ಛವಾಗಿ ಮಾತನಾಡಿದ್ದನ್ನೂ



ಶ್ರೀಕೃಷ್ಣಾವತಾರಿಯಾಗಿ ಭಗವಂತನು ಪಾಂಡವರ ಕಡೆಯ ರಾಜದೂತನಾಗಿ ಕೌರವರೊಡನೆ ಸಂಧಿನಡೆಸಲು ಹೋದಾಗ, ಕೌರವರು ಆ ತುಂಬು ಸಭೆಯಲ್ಲಿ ಅವನನ್ನು ಬಲುತುಚ್ಛವಾಗಿ ನಿಂದಿಸಿ ಮಾತನಾಡಿದ ವಿಷಯ ಇದು. 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಸರ್ವೇಶ್ವರನೆನಿಸಿಕೊಂಡು ಸಾಮಾನ್ಯರಾದ ರಾಜರ \(ಎಂದರೆ, ಪಾಂಡವರ\) ರಾಜದೂತನಾಗಿ ಕೌರವರೊಡನೆ ಸಂಧಿಕಾರ್ಯನಡೆಸುವುದೇ? ರಾಜರುಗಳ ಬಲೊದೊಡ್ಡ ಸಭೆಯಲ್ಲಿ ಅಪಹಾಸ್ಯಕ್ಕೆ ಗುರಿಯಗುವುದೇ? ಇದನ್ನೆಲ್ಲಾ ಸಾರಿ ಹೇಳುತ್ತೇನೆ.



೧೪೧.............................................................................

ಮನ್ನು ಪಱೆಹಱಙ್ಗ ಮಙ್ಗೈಯರ್ ಕಣ್ ಹಳಿಪ್ಪ, 



೧೪೨. ಕೊನ್ನವಿಲುಮ್ ಕೂತ್ತನಾಯ್ ಪೇರ್ ತ್ತುಮ್ ಕುಡಮಾಡಿ,

ಎನ್ನಿವ ನೆನ್ನಪ್ಪಡುಹಿನ್ ಱ ವೀಡಱವುಮ್, 



ಮನ್ನು = ದೃಢವಾದ, ಪಱೈ = ಹರೆಯನ್ನು, ಕರಙ್ಗ = ಬಾರಿಸಲು, ಮಙ್ಗೈಯರ್ = ಗೊಲ್ಲ ಯುವತಿಯರ, ಕಣ್ ಹಳಿಪ್ಪ = ಕಣ್ಣುಗಳು ವ್ಯಾಮೋಹಗೊಳ್ಳಲು, \(ಹೆಮ್ಮೆಗೊಳ್ಳುವಂತೆ\), ಕೊಲ್ ನವಿಲುಮ್ = ಕೊಲೆಮಾಡಲು ಉತ್ಸಾಹಗೊಳ್ಳುವಂಥ, ಕೂತ್ತನಾಯ್ = ನರ್ತಕನಾಗಿ, ಪೇರ್ ತ್ತು = ಮೇಲಿಂದ ಮೇಲೆ, ಕುಡಮ್ = ಕೊಡದ ಕುಣಿತವನ್ನಾಡಿ, ಎನ್ ಇವನ್ = ಎಂಥ ವಿಸ್ಮಯಕಾರಿ \(ಚತುರ\) ಎನ್ನಪ್ಪಡುಹಿನ್ಱ = ಎನ್ನಲ್ಪಡುವ, ಈಡಱವುಮ್ = ಒಬ್ಬ ಹಿರಿಮೆಯಿಲ್ಲದವನು \(ಎಂತಲೂ\), \(ಹಿರಿಮೆಯುಳ್ಳ ಸಮರ್ಥ\)ನೆಂತಲೂ, 



ದೃಢವಾದ ಹರೆಯನ್ನು ಬಾರಿಸಿ, ಗೊಲ್ಲ ಯುವತಿಯರ ಕಣ್ಮನನಳನ್ನು ಸೂರೆಗೊಂಡು, ಕೊಲೆಮಾಡಲು ಉತ್ಸಾಹಗೊಳ್ಳುವಂತಹ ನರ್ತಕನಾಗಿ, ಮೇಲಿಂದ ಮೇಲೆ, ಕೊಡದಕುಣಿತವನ್ನಾಡಿ, ಎಂಥ ಚತುರ ಇವನು ಎನ್ನಿಸಿಕೊಳ್ಳುವ ಒಬ್ಬ ಹಿರಿಮೆಯಿಲ್ಲದವನು \(ಪ್ರಸಿದ್ಧ ಪುರುಷನು\) ಎಂತಲೂ 



ಗೋವಳರ ನಡುವೆ ನಂದಗೋಕುಲದಲ್ಲಿ ಬೆಳೆಯುತ್ತಿರುವ ಶ್ರೀಕೃಷ್ಣಾವತಾರಿಯಾದ ಭಗವಂತನು, ಆ ಕುಲಕ್ಕೆ ತಕ್ಕ ಹಾಗೆ ನಡೆದುಕೊಳ್ಳುವುದು ಸಹಜವೆ. ಎಂದರೆ, ಹಬ್ಬ ಹುಣ್ಣಿಮೆಗಳಲ್ಲಿ, ಉತ್ಸವಾದಿಗಳಲ್ಲಿ ಹರೆಯನ್ನು ಬಾರಿಸುವುದು, ಕೊಡದ ಕುಣಿತವನ್ನಾಡುವುದು ಗೋವಳರ ಒಂದು ಹವ್ಯಾಸ. ಆದರೆ, ಅವುಗಳನ್ನು ಅತ್ಯಂತ ವಿಸ್ಮಯಕಾರಿಯಾಗಿ, ಅತ್ಯಂತ ಚಾತುರ್ಯದಿಂದ ಅವುಗಳನ್ನುಡಿಸಿ, ಕುಣಿದು ತೋರಿಸುವುದು ಶ್ರೀಕೃಷ್ಣನಿಗೆ ಮಾತ್ರ ಸೇರಿದ ಇಷಯ. ಇದಕ್ಕಾಗಿ ಅವನನ್ನು ಹೊಗಳಿದವರೂ ಉಂಟು, ತೆಗಳಿದವರೂ ಉಂಟು. ಯಾವ ರೀತಿಯಲ್ಲಿ ಇದು ನಡೆದಊ ಇದು ಸ್ತುತಿಯೇ ಆಗುತ್ತದೆ. 



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಭದ್ರವಾಗಿ ನಡುವಿಗೆ ಬಿಗಿಸಿರುವ ಹರೆಯನ್ನು ಬಾರಿಸುವುದರಿಂದ, ಉತ್ಸವದಲ್ಲಿ ಭಾಗವಹಿಸಿರುವ ಮತ್ತು ಅದನ್ನು ನೋಡಲು ನಿಂತಿರುವ ಯುವತಿಯರನ್ನು ಪರಿಪೂರ್ಣವಾಗಿ ಬೆರಗುಗೊಳಿಸುವುದರಿಂದ, ಅದರೊಂದಿಗೆ ಅದಕ್ಕೆ ತಕ್ಕ ಹಾಗೆ ಹೆಜ್ಜೆಹಾಕುತ್ತಾ ನರ್ತನ ಮಾಡುವುದರಿಂದ ಕೊಡದ ಕುಣಿತವನ್ನಾದುವುದರಿಂದ ಶ್ರೀಕೃಷ್ಣನನ್ನು ಬಾಯಿತುಂಬ ಹೊಗಳುವುದು, ಅವನಲ್ಲಿ ವ್ಯಾಮೋಹಗೊಳ್ಳುವುದು ಆ ಗೊಲ್ಲಯುವತಿಯರ ಒಂದು ದಿಟ್ಟ ಕೆಲಸವೇ ಆಗಿತ್ತು. ಕೆಲವರು ಅವನನ್ನು ಹೊಗಳಿದರೆ ಮತ್ತೆ ಕೆಲವರು ಅವನನ್ನು ತೆಗಳಿ ತೃಪ್ತರಾದರಷ್ಟೆ. ಈ ವಿಷಯವನ್ನೆಲ್ಲಾ ನಾನು ಎಲ್ಲರೆದುರಲ್ಲಿ ಹೇಳುತ್ತೇನೆ. ನಿನ್ನನ್ನು ತೆಗಳಿ ತೃಪ್ತಿಪಡುತ್ತೇನೆ. 



೧೪೩. ತೆನ್ನಿಲಙ್ಗೈ ಯಾಟ್ಟಿ ಯರಕ್ಕರ್ ಕುಲಪ್ಪಾವೈ,

ಮನ್ನನಿರಾವಣನ್ ಱನ್ ನಲ್ ತಙ್ಗೈ, ವಾಳೆಯಿಟ್ರು



೧೪೪. ತ್ತುನ್ನುಶುಡುಶಿನತ್ತು ಚ್ಚೂರ್ಪನಕಾ ಚ್ಚೋರ್ ವೆಯ್ದಿ,

ಪೊನ್ನಿಱಙ್ಗೊಣ್ಡು ಪುಲರ್ ನ್ದೆೞುನ್ದ ಕಾಮತ್ತಾಲ್,



೧೪೫. ತನ್ನೈ ನಯನ್ದಾಳೈತ್ತಾನ್ ಮುನಿನ್ದು ಮೂಕ್ಕರಿನ್ದು,

ಮನ್ನಿಯ ದಿಣ್ಣೆನವುಮ್...........................................



ಶೆನ್ ಇಲಙ್ಗೈಯಾಟ್ಟಿ = ಸುಂದರವಾದ \(ದಕ್ಷಿಣದ\) ಲಂಕೆಯ ಅರಸಿಯೂ, ಅರಕ್ಕರ್ = ರಾಕ್ಷಸರ, ಕುಲಮ್ ಪಾವೈ = ಕುಲಕ್ಕೆ ಹೆಣ್ಣು ಮಗಳೂ, ಮನನ್ = ಇರಾವಣನ್ ತನ್ = ರಾಜನಾದ ರಾಅಣನ, ನಲ್ ತಙ್ಗೈ = ಪ್ರೀತಿಯ ತಂಗಿಯೂ, ವಾಳ್ ಎೞುಱು = ಮೊನಚಾದ ಕೋರೆಹಲ್ಲುಗಳುಳ್ಲವಳೂ, ತುನ್ನು = ಬಲವಾದ, ಶುಡು ಶಿನತ್ತು = ಉಗ್ರಕೋಪದವಳೂ, ಆಡ, ಶೂರ್ ಪನಕಾ = ಶೂರ್ಪನಖಿಯು, ಶೋರ್ ವು ಎಯ್ದಿ = ಪರವಶಳಾಗಿ, ಪೊನ್ ನಿಱಮ್ ಕೊಣ್ಡು = ಸುಂದರವಾದ \(ಆಕರ್ಷಕವಾದ\) ರೂಪವನ್ನು ತಳೆದು, ಪುಲರ್ ನ್ದು = ಪೂರ್ತಿಯಾಗಿ, ಎಳುನ್ದ = ಉಕ್ಕಿ ಬರುವ, ಕಾಮತ್ತಾಲ್ = ಕಾಮದಿಂದ, ತನ್ನೈ = ತನ್ನನ್ನು \(ಅವನನ್ನು\), ನಯನ್ದಾಳೈ = ಮೋಹಿಸಿ ಬಂದವಳನ್ನು, ತಾನ್ = ಅವನು, ಮುನಿನ್ದು = ಕೋಪಗೊಂಡು, ಮೂಕ್ಕು ಅರಿನ್ದು = ಮೂಗನ್ನು ಕತ್ತರಿಸಿದ್ದು, ಮನ್ನಿಯ = ತಕ್ಕ \(ಸರಿಯಾದ\) ತಿಣ್ ಎನವುಮ್ = ಸಾಮರ್ಥ್ಯವೆಂತಲೂ. 



ಸುಂದರವಾದ \(ದಕ್ಷಿಣದ\) ಲಂಕೆಯ ಅರಸಿಯೂ, ರಾಕ್ಷಸಕುಲಕ್ಕೇ ಹೆಣ್ಣುಮಗಳೂ, ರಾಜನಾದ ರಾವಣನ ಪ್ರೀತಿಯ ತಂಗಿಯೂ, ಮೊನಚಾದ ಕೋರೆಹಲ್ಲುಗಳುಳ್ಳವಳೂ, ಬಲವಾದ ಉಗ್ರಕೋಪದವಳೂ ಆದ ಶೂರ್ಪನಖಿಯು, ಪರವಶಳಾಗಿ, ಆಕರ್ಷಕವಾದ ರೂಪವನ್ನು ತಳೆದು, ಪಕ್ವವಾಗಿ ಉಕ್ಕಿ ಬರುವ ಕಾಮದಿಂದ ಅವನನ್ನು ಮೋಹಿಸಿ ಬಂದವಳನ್ನು ಅವನು ಕೋಪಗೊಂಡು, ಮೂಗನ್ನು ಕತ್ತರಿಸಿದ್ದು, ಅವನಿಗೆ ಹೊಂದಿಕೆಯಾದ ಸಾಮರ್ಥ್ಯವೆಂತಲೂ ತಾನಾಗಿ ಮೋಹಿಸಿ ಬಂದ ಸುಂದರಿಯಾದ ಹೆಣ್ಣನ್ನುಯಾವ ಪುರುಷನಾದರೂ ಅಲಕ್ಷಿಸಬಹುದೇ? ಇದು ಪುರುಷಲಕ್ಷಣವೇ? ಇದಕ್ಕೆ ಒಂದು ನಿದರ್ಶನ ಶೂರ್ಪನಖಿಯ ಕತೆ. ಅವಳೇನು ಸಾಮಾನ್ಯಳೇ? ಅವಳು ಲಂಕೆಯ ರಾಜ್ಯದ ಅರಸಿ. ರಾವಣನ ಪ್ರೀತಿಯ ತಂಗಿ. ರಾಕ್ಷಸಕುಲಕ್ಕೇ ಒಬ್ಬ ಹೆಣ್ಣುಮಗಳು. ಆದರೆ, ಅವಳ ರೂಪಸ್ವಭಾವಗಳು ವಕ್ರ ಮತ್ತು ಕ್ರೂರವೆ. ರಾಮಾವತಾರಿಯಾದ ಭಗವಂತನನ್ನುನೋಡಿದ ಕೂಡಲೇ ಅವಳಿಗೆ ಕಾಮವು ಮನದಲ್ಲಿ ತುಂಬಿ ಉಕ್ಕಿ ಹರಿಯಿತು. ಆದ್ದರಿಂದ, ತಾನೂ ಸುಂದರಾಕರ್ಷಕವಾದ ರೂಪವನ್ನು ತಳೆದು ಶ್ರೀರಾಮನನ್ನು ಆಕರ್ಶಿಸಲೋಸುಗ ಅವನ ಬಳಿ ಸಾರಿದಳು.ಆಗ ಅವನು ಮಾಡಾಬೇಕಾದದ್ದೇನು? ಅವಳ ಮೂಗನ್ನು ಕತ್ತರಿಸಿ ಓಡಿಸಿಬಿಡುವುದೇ? ಇದು ಯಾವ ನ್ಯಾಯ? ಅಪರೂಪ ಸುಮ್ದರನೂ, ಅತ್ಯಂತ ಕರುಣಾಮಯನೂ ಆದ ಭಗವಂತನಿಗೆ ಇದುತಕ್ಕದ್ದೇ? ಎನ್ನುತ್ತಾರೆ ಆಳ್ವಾರರು.



೧೪೫..................................................................

.................................................ವಾಯ್ ತ್ತಮಲೈಪೋಲುಮ್,



೧೪೬. ತನ್ನಿಹರೊನ್ ಱಿಲ್ಲಾದ ತಾಡಾಹೈಯೈ, ಮಾಮುನಿಕ್ಕಾ

ತ್ತೆನ್ನುಲಹ ಮೇಟ್ರುವಿತ ತಿಣ್ಡಿಱಲುಮ್, ಮಟ್ರವೈತಾನ್,



೧೪೭. ಉನ್ನಿಯುಲವಾ ವುಲಹಱಿಯ ವೂರ್ ವನ್ ನಾನ್,

ಮುನ್ನಿ ಮುಳೈತ್ತೆೞುನ್ದೋಙ್ಗಿಯೊಳಿ ಪರನ್ದ 



೧೪೮ ಮನ್ನಿಯ ಪೂಮ್ ಪೆಣ್ನೈ ಮಡಲ್. 



ವಾಯ್ ತ್ತ ಮಲೈಪೋಲುಮ್ = ಬಲುದೊಡ್ಡ ಬೆಟ್ಟದ ಹಾಗೆ, ದೇಹವುಳ್ಳ, ತನ್ = ತನ್ನ, ನಿಹರ್ = ಸಮಾನ ಒನ್ಱು = ಯಾವುದೊಂದೂ, ಇಲ್ಲಾದ = ಇಲ್ಲದ, ತಾಟಹೈಯೈ = ತಾಟಕಿಯನ್ನು, ಮಾಮುನಿಕ್ಕಾ = ಮಹಾಮುನಿಗಾಗಿ, ತೆನ್ ಉಲಹಮ್ = ಯಮಲೋಕಕ್ಕೆ, ಏಟೃವಿತ್ತ = ಏರಿಸಿದ, ತಿಣ್ ತಿಱಲುಮ್ = ಅದ್ಭುತ ಪರಾಕ್ರಮವನ್ನು \(ಮಹಾಸಾಮರ್ಥ್ಯವನ್ನು\), ಮಟೃ ಇವೈತಾನ್ = ಇಂಥಾದ್ದೇ ಆದ ವಿದ್ಯಮಾನಗಳನ್ನು, ಉನ್ನಿ = ಚಿಂತಿಸಿ, ಉಲವಾ = ಅಲೆದಾಡುತ್ತಾ, ಉಲಹು ಅಱಿಯ = ಲೋಕವೆಲ್ಲವೂ ತಿಳಿಯುವಂತೆ, ಊರ್ ವನ್ ನಾನ್ = ಹೇಳುತ್ತೇನೆ ನಾನು, ಮುನ್ನಿ = ಬಲು ಹಿಂದೆಯೇ, ಮುಳೈತ್ತು = ಮೊಳೆತು, ಎಳುನ್ದು = ಎದ್ದು \(ತಲೆ ಎತ್ತಿ\), ಓಙ್ಗಿ = ಎತ್ತರಕ್ಕೆ ಬೆಳೆದು, ಒಳಿ ಪರನ್ದ = ಬೆಳಕನ್ನು ಹರಡುವ, ಮನ್ನಿಯ = ಶ್ರೇಷ್ಠವಾದ, ಪೂ = ಸುಂದರವಾದ, ಪೆಣ್ಣೈ ಮಡಲ್ = ತಾಳೆಯ ಮರದ ಪ್ರೇಮಗೀತೆಯನ್ನು. 



ಬಲುದೊಡ್ಡ ಬೆಟ್ಟದ ಹಾಗೆ ದೇಹವುಳ್ಳ, ತನ್ನ ಸಮ ಯಾವುದೂ ಇಲ್ಲದ ತಾಟಕಿಯನ್ನು ಮಹರ್ಷಿಗಾಗಿ ಯಮಲೋಕಕ್ಕೆ ಏರಿಸಿದ ಮಹಾಪರಾಕ್ರಮವನ್ನೂ, ಮತ್ತು ಇವುಗಳಂಥಾ ವಿದ್ಯಮಾನಗಳನ್ನು ಕುರಿತು ಚಿಂತಿಸುತ್ತಾ, ಅಲೆದಾಡುತ್ತಾ, ಲೋಕವೆಲ್ಲವೂ ತಿಳಿಯುವಂತೆ, ಬಲು ಹಿಂದೆಯೇ ಮೊಲೆತು, ತಲೆ ಎತ್ತಿ, ಎತ್ತರಕ್ಕೆ ಬೆಳೆದು, ಬೆಳಕನ್ನು ಹರಡುವ ಶ್ರೇಷ್ಠವಾದ ಮತ್ತು ಸುಂದರವಾದ ತಾಳೆಯ ಮರದ \(ಸ್ತ್ರೀಯ\)ಪ್ರೇಮಗೀತೆಯನ್ನು ನಾನು ಹೇಳುತ್ತೇನೆ. \(೧೪೫-೧೪೮\) 



ನಿಂದಾಸ್ತುತಿಗೆ ಇನ್ನೊಂದು ನಿದರ್ಶನ ಇಲ್ಲಿದೆ. ಅದು ತಾಟಕಾಸಂಹಾರದ ಪ್ರಸಂಗ. ಭಗವಂತನು ಎಳೆಯಹರೆಯದವನಾಗಿರುವಾಗಲೇ, ವಿಶ್ವಾಮಿತ್ರ ಮಹರ್ಷಿಗಳ ಯಾಗಸಂರಕ್ಷಣೆಗಾಗಿ ಅವರೊಡನೆ ಆಶ್ರಮಕ್ಕೆ ಹೋದನು. ಯಾಗಕಂಟಕರಾಗಿ ತಾಟಕಿ ಎಂಬ ರಾಕ್ಷಸಿಯೂ, ಮಾರೀಚ, ಸುಬಾಹು ಎಂಬ ರಾಕ್ಷಸರೂ ಇದ್ದರು. ಸ್ತ್ರೀಯಾದರೂ ತಾಟಕಿ ಮಹಾಪರಾಕ್ರಮಿ. ಅವಳಿಗೆ ಸಮ ಬೇರೆ ಯಾರೂ ಯಾವುದೂ ಇಲ್ಲವೆಂಬ ದುರಹಂಕಾರ. ಸ್ತ್ರೀಯನ್ನು ಕೊಲ್ಲುವುದು ಪಾಪವೆಂದು ತಿಳಿದಿದ್ದರೂ, ಮಹರ್ಷಿಗಳಿಗಾಗಿ ಶ್ರೀರಾಮನು ಅವಳನ್ನು ಕೊಂದು ಹಾಕಿದನು.



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಹೆಂಗಸನ್ನು ಕೊಲ್ಲುವುದು ಅದೆಂಥ ಪರಾಕ್ರಮ? ಮಹಾಬಲಿಷ್ಠಳೂ ಅತಿ ಗರ್ವಿಷ್ಠಳೂ ಆದ ತಾಟಕಿಯನ್ನು ವಿಶ್ವಾಮಿತ್ರ ಮಹರ್ಷಿಗಳಿಗಾಗಿ ಅವನು \(ಭಗವಂತನು\) ಕೊಂದುಹಾಕಿದನಷ್ಟೆ. ಅವನ ಕಾರ್ಯಭಾರದಲ್ಲಿ ಇಂಥ ಪ್ರಸಂಗಗಳು ಎಷ್ಟೋಇವೆ ನಾನು ಅವುಗಳನ್ನೆಲ್ಲಾ ಚಿಂತಿಸುತ್ತಾ, ಮನಸ್ಸಿಗೆ ತಂದುಕೊಳ್ಳುತ್ತಾ, ಅವನ ವಿಚಿತ್ರವಿಲಕ್ಷಣ ಗುಣಸ್ವಭಾವಗಳು ಲೋಕದ ಜನರಿಗೆ ತಿಳಿಯುವಂತೆ, ನನ್ನ ಈ ಸುಂದರವಾದ ಪ್ರೇಮಗೀತೆಯನ್ನು ಹಾಡುತ್ತಾ, ಬೆಳೆಸುತ್ತಾ, ಬೆಳಗಿಸುತ್ತಾ ಅವನ ಕೃಪೆಯುಂಟಾಗುವ ತನಕ, ಅಲೆದಾಡುತ್ತಲೇ ಇರುತ್ತೇನೆ. 



## ತನಿ



ಪೊನ್ನುಲಹಿಲ್ ವಾಳವರುಮ್ ಪೂಮಹಳುಮ್ ಪೋಟ್ರಿಶೆಯ್ಯುಮ್ –

ನನ್ನುದಲೀರ್ ನಮ್ಬಿ ನರೈಯೂರರ್, ಮನ್ನುಲಹಿಲ್,

ಎನ್ನಿಲೈಮೈ ಕಣ್ಡು ಮಿರಙ್ಗಾರೇ ಯಾಮಾಹಿಲ್,

ಮನ್ನುಮಡಲೂರ್ ವನ್ ವನ್ದು.



ಪೊನ್ ಉಲಹಿಲ್= ಪರಮಪದದಲ್ಲಿ, ವಾಳವರುಮ್ = ಬಾಳುವವರೂ, ಪೂಮಹಳುಮ್ = ಶ್ರೀದೇವಿಯೂ, ಪೋಟ್ರಿಶೆಯ್ಯುಮ್ – ಶ್ರೀದೇವಿಯೂ, ಪೋಟ್ರಿಶೆಯ್ಯುಮ್ = ಸ್ತುತಿಸುವ, ನಲ್ ನುದಲೀರ್ = ಸುಂದರವಾದ ಮುಖವನ್ನುಳ್ಳವರೇ, ನಮ್ಬಿ = ಪುರುಷೋತ್ತಮನಾದ, ನರೈಯೂರರ್ = ತಿರುನರೈಯೂರಲ್ಲಿ ನೆಲಸಿರುವವನು, ಮನ್ ಉಲಹಿಲ್ = ಈ ದೊಡ್ಡ ಜಗತ್ತಿನಲ್ಲಿ ಎನ್ = ನನ್ನ, ನಿಲೈಮೈ = ಪರಿಸ್ಥಿತಿಯನ್ನು, ಕಣ್ಡುಮ್ = ಕಂಡೂ ಸಹ, ಇರಙ್ಗಾರೇ = ಕೃಪೆದೋರರಲ್ಲ, ಯಾಮ್ = ನಾವು, ಆಹಿಲ್ = ಆದರೆ, ಮನ್ನು = ಶಾಶ್ವತವಾದ, ಮಡಲೂರ್ ವನ್ = ವಿರಹ\(ಪ್ರೇಮ\)ಗೀತೆಯನ್ನು ಹಾಡುತ್ತಿರುವೆನು, ವನ್ದು = \(ಬೇರೆ ಬೇರೆ ಕ್ಷೇತ್ರಗಳನ್ನು\) ಸಂದರ್ಶಿಸಿ.



ಸುಂದರವಾದ ಮುಖಗಳನ್ನುಳ್ಳವರೆ, ಪರಮಪದವಾಸಿಗಳೂ, ಶ್ರೀದೇವಿಯೂ ಸ್ತುತಿಸುವ ಪುರುಷೋತ್ತಮನಾದ ತಿರುನರೈಯೂರಲ್ಲಿ ನೆಲಸಿರುವವನು ಈ ದೊಡ್ಡ ಜಗತ್ತಿನಲ್ಲಿ ನನ್ನ ಪರಿಸ್ಥಿತಿಯನ್ನು ಕಂಡೂ ಸಹ ಕೃಪೆದೋರನಲ್ಲ\! ನಾನಾದರೋ ಶಾಶ್ವತವಾದ ಬೇರೆಬೇರೆ ಕ್ಷೇತ್ರಗಳನ್ನು ಸಂದರ್ಶಿಸಿ, ನನ್ನ ವಿರಹಗೀತೆ \(ಪ್ರೇಮಗೀತೆ\)ಯನ್ನುಹಾಡುತ್ತಿರುವೆನು.



ಪ್ರತಿ ದಿವ್ಯಪ್ರಬಂಧವನ್ನು ಮೊದಲು ಮಾಡುವಾಗ ಸೂಚನೆಯ ಪಾಶುರವೆನಿಸಿದ ’ತನಿ’ಯಲ್ಲಿ ಆಳ್ವಾರರ ಗುಣವಿಶೇಷಗಳ ಪ್ರಶಂಸೆಯನ್ನೋ, ಅವರ ಜೀವನ ಚಿತ್ರವನ್ನೋ, ಅವರು ರಚಿಸಿರುವ ದಿವ್ಯಪ್ರಬಂಧಗಳ ಬಗೆಗೆ ಪ್ರಶಂಸೆಯನ್ನೋ, ಇಲ್ಲವೇ ಅವರು ಉಪದೇಶಿಸಿರುವ ವೇದಾಂತ ವೈಶಿಷ್ಟ್ಯವನ್ನೋ ಸಂಗ್ರಹವಾಗಿ ವಿವರಿಸುತ್ತಾ ಅವರ ಗುಣಗಾನ ಮಾಡುವುದು ವಾಡಿಕೆ. ಆದರೆ, ಇಲ್ಲಿ ಆ ಜಾಡನ್ನು ತೊರೆದು, ಆಳ್ವಾರರೇ ಸ್ವತಃ ತಮ್ಮ ಸಂಕಟವನ್ನು, ಎಂದರೆ, ಭಗವಂತನಿಂದ ಅಗಲಿ, ಅವನೊಡನೆ ಮತ್ತೆ ಕೂಡಲಿಲ್ಲವಲ್ಲ ಎಂಬುದನ್ನು ವಿವರಿಸುವ ಪ್ರೇಮಗೀತೆಯನ್ನು ಹಾಡುತ್ತಾ, ದೇಶದ ನಾನಾ ಪವಿತ್ರಸ್ಥಳಗಳನ್ನು ಸಂದರ್ಶಿಸುತ್ತಾ, ಭೂಲೋಕದಲ್ಲಿರುವವರೆಗೆ ಕಾಲಕಳೆಯುವರೆಂಬ ವಿಷಯವನ್ನು ಮಾತ್ರವೇ ತನಿಯಲ್ಲಿ ಹಾಡಲಾಗಿದೆ. ಇದೇ ಇಲ್ಲಿಯ ವೈಶಿಷ್ಟ್ಯ.



ತನಿಯ ಮೊದಲಲ್ಲಿ, ’ಸುಂದರವದನೆಯರೇ’ ಎಂದು ತಮ್ಮ ಗೆಳತಿಯರನ್ನು ಕುರಿತು ಸಂಬೋಧಿಸುವುದರಿಂದ, ಆಳ್ವಾರರು ತಮ್ಮ ಸ್ತ್ರೀತ್ವವನ್ನು ತೋರ್ಪಡಿಸಿಕೊಳ್ಳುತ್ತಿದ್ದಾರೆ. ಆದ್ದರಿಂದ, ದಿವ್ಯಪ್ರಬಂಧದಲ್ಲಿ ನಾಯಕ ನಾಯಕೀಭಾವವನ್ನೇ ಎತ್ತಿಕೊಳ್ಳಲಾಗಿದೆ ಎಂದು ಈ ಸೂಚನೆ.



’ತಿರುನರೈಯೂರು’ ತಿರುಮಂಗೈ ಆಳ್ವಾರರ ಊರಾದ್ದರಿಂದ, ಅಲ್ಲಿ ಅರ್ಚಾವತಾರಿಯಾಗಿ ನೆಲಸಿರುವ ಸ್ವಾಮಿಯಲ್ಲಿ ಆಳ್ವಾರರು, ಅಪಾರವಾದ ಭಕ್ತಿಯನ್ನು ’ತಿರುನರೈಯೂರರ್’ ಎಂಬುದರ ಮೂಲಕ ಸೂಚಿಸುತ್ತಿದ್ದಾರೆ.



ಆಳ್ವಾರರ ’ಶಿಱಿಯ ತಿರುಮಡಲ್’ ಎಂಬುದರಲ್ಲಿ ಅವರು ಭಗವಂತನನ್ನು ಕಣ್ಣಾರ ಕಾಣುವವರೆಗೂ, ತಮ್ಮ ಪ್ರೇಮಗೀತೆಯನ್ನು ಹಾಡುತ್ತ, ದೇಶದ ನಾನಾ ಪವಿತ್ರ ಕ್ಷೇತ್ರಗಳನ್ನು ಸಂದರ್ಶಿಸುತ್ತಾ, ಕಾಲಕಳೆಯುವುದಾಗಿ ಹೇಳಿ ಮುಗಿಸಿದ್ದರಷ್ಟೆ. ಈ ’ಪೆರಿಯ ತಿರುಮಡಲ್’ ಸಹ ಅದನ್ನು ತನಿಯಲ್ಲಿಯೇ ನೆನಪಿಗ್ ತರುತ್ತದೆ.



ನಾಯಕಿಯಾಗಿ ಆಳ್ವಾರರು ಹೇಳುತ್ತಾರೆ: ಸುಂದರವದನೆಯರಾದ ಗೆಳತಿಯರೇ, ಯಾರನ್ನು ಪರಮಪದವಾಸಿಗಳೂ, ಬ್ರಹ್ಮನೂ, ಶ್ರೀದೇವಿಯೂ ಸ್ತುತಿಸುತ್ತಿರುವರೋ, ಆ ಪುರುಷೋತ್ತಮನು ನನ್ನ ವಿರಹವೇದನೆಯ ವಿಷಯದಲ್ಲಿ ನನಗೆ ಕೃಪಮಾಡಲಿಲ್ಲ. ಅದಕ್ಕಾಗಿಯೇ, ನಾನು ದೇಶದ ನಾನಾ ಪವಿತ್ರಕ್ಷೇತ್ರಗಳನ್ನು ಸಂದರ್ಶಿಸುತ್ತಾ, ನನ್ನ ಪ್ರೇಮಗೀತೆಯನ್ನುಹಾಡುತ್ತಾ, ಕಾಲಕಳೆಯುತ್ತೇನೆ. 

