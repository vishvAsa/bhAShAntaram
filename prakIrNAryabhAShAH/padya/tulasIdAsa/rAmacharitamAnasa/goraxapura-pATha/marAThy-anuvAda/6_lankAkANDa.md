+++
title = "०६ लङ्काकाण्ड"

+++


## मंगलाचरण


<details><summary>Misc Detail</summary>

श्लोक
</details>

<details><summary>मूल (दोहा)</summary>

रामं कामारिसेव्यं भवभयहरणं कालमत्तेभसिंहं  
योगीन्द्रं ज्ञानगम्यं गुणनिधिमजितं निर्गुणं निर्विकारम्।  
मायातीतं सुरेशं खलवधनिरतं ब्रह्मवृन्दैकदेवं  
वन्दे कन्दावदातं सरसिजनयनं देवमुर्वीशरूपम्॥ १॥
</details>

<details><summary>अनुवाद (हिन्दी)</summary>

कामदेवाचे शत्रू असणाऱ्या शिवांचे आराध्य दैवत, जन्म-मृत्युरूपी भवाचे भय हरण करणारे, कालरूपी हत्तीसाठी सिंहासमान, योगीश्वर, ज्ञानाने जाणता येणारे, गुणांचे निधी, अजेय, निर्गुण, निर्विकार, मायातीत, देवांचे स्वामी, दुष्टांचा वध करण्यात तत्पर, ब्राह्मणवृंदाचे एकमात्र देव, सजल मेघासमान सुंदर श्याम, कमलसदृश नेत्रांचे, राजाच्या रूपातील परमदेव श्रीराम यांना मी वंदन करतो.॥ १॥
</details>

<details><summary>मूल (दोहा)</summary>

शङ्खेन्द्वाभमतीवसुन्दरतनुं शार्दूलचर्माम्बरं  
कालव्यालकरालभूषणधरं गङ्गाशशाङ्कप्रियम्।  
काशीशं कलिकल्मषौघशमनं कल्याणकल्पद्रुमं  
नौमीडॺं गिरिजापतिं गुणनिधिं कन्दर्पहं शङ्करम्॥ २॥
</details>

<details><summary>अनुवाद (हिन्दी)</summary>

शंख आणि चंद्र यांच्यासारखी कांती असणारे, अत्यंत सुंदर शरीराचे, व्याघ्रांबर धारण करणारे, कालसमान भयानक सर्पांचे भूषण धारण करणारे, गंगा व चंद्र यांचे प्रेमी काशीपती, कलियुगातील पाप-समूहाचा नाश करणारे, कल्याणाचे कल्पवृक्ष, गुणांचे निधान आणि कामदेवाला भस्म करणारे, पार्वतीपती, पूज्य श्रीशंकर यांना मी नमस्कार करतो.॥ २॥
</details>

<details><summary>मूल (दोहा)</summary>

यो ददाति सतां शम्भुः कैवल्यमपि दुर्लभम्।  
खलानां दण्डकृद्योऽसौ शङ्करः शं तनोतु मे॥ ३॥
</details>

<details><summary>अनुवाद (हिन्दी)</summary>

जे सत्पुरुषांना अत्यंत दुर्लभ अशी कैवल्यमुक्तीसुद्धा देऊन टाकतात आणि जे दुष्टांना दंड देणारे आहेत, ते कल्याणकारी श्रीशंभू माझ्या कल्याणाचा विस्तार करोत.॥ ३॥
</details>

### दोहा


<details><summary>मूल (दोहा)</summary>

लव निमेष परमानु जुग बरष कलप सर चंड।  
भजसि न मन तेहि राम को कालु जासु कोदंड॥
</details>

<details><summary>अनुवाद (हिन्दी)</summary>

लव, निमेष, परमाणू, वर्ष, युग आणि कल्प हे ज्यांचे प्रचंड बाण आहेत आणि काळ हे ज्यांचे धनुष्य आहे, हे मना! तू त्या श्रीरामांचे भजन का करीत नाहीस?
</details>

## नल-नीलांकडून सेतुबंधन


### सोरठा


<details><summary>मूल (दोहा)</summary>

सिंधु बचन सुनि राम सचिव बोलि प्रभु अस कहेउ।  
अब बिलंबु केहि काम करहु सेतु उतरै कटकु॥
</details>

<details><summary>अनुवाद (हिन्दी)</summary>

समुद्राचे बोलणे ऐकून प्रभू श्रीरामांनी मंत्र्यांना बोलावून घेतले आणि म्हटले, ‘आता उशीर कशासाठी? सेतू तयार करा. त्यामुळे सेना पलीकडे जाऊ शकेल.’
</details>

<details><summary>मूल (दोहा)</summary>

सुनहु भानुकुल केतु जामवंत कर जोरि कह।  
नाथ नाम तव सेतु नर चढ़ि भव सागर तरहिं॥
</details>

<details><summary>अनुवाद (हिन्दी)</summary>

जांबवान हात जोडून म्हणाला, ‘हे सूर्यकुलाचे ध्वजस्वरूप श्रीराम, ऐकून घ्या. हे नाथ, सर्वांत मोठा सेतू तर तुमचे नावच आहे. त्याचा आधार घेऊन मनुष्य संसाररूपी समुद्र पार करतो.
</details>

<details><summary>मूल (चौपाई)</summary>

यह लघु जलधितरत कति बारा।  
अस सुनि पुनि कह पवनकुमारा॥  
प्रभु प्रताप बड़वानल भारी।  
सोषेउ प्रथम पयोनिधि बारी॥
</details>

<details><summary>अनुवाद (हिन्दी)</summary>

मग हा लहानसा समुद्र पार करण्यास कितीसा वेळ लागेल?’ हे ऐकून पवनकुमार श्रीहनुमान म्हणाला, ‘प्रभूंचा प्रताप हा प्रचंड वडवानला सारखा आहे. त्याने पूर्वीच समुद्राचे पाणी शोषून घेतले आहे.॥ १॥
</details>

<details><summary>मूल (चौपाई)</summary>

तव रिपु नारि रुदन जल धारा।  
भरेउ बहोरि भयउ तेहिं खारा॥  
सुनि अति उकुति पवनसुत केरी।  
हरषे कपि रघुपति तन हेरी॥
</details>

<details><summary>अनुवाद (हिन्दी)</summary>

परंतु तुमच्या शत्रूंच्या स्त्रियांच्या अश्रूंच्या धारांनी हा पुन्हा भरला आहे आणि त्यामुळे खारा आहे.’ हनुमानाचे अलंकारपूर्ण बोलणे ऐकून श्रीरघुनाथांकडे पहात सर्व वानर आनंदित झाले.॥ २॥
</details>

<details><summary>मूल (चौपाई)</summary>

जामवंत बोले दोउ भाई।  
नल नीलहि सब कथा सुनाई॥  
राम प्रताप सुमिरि मन माहीं।  
करहु सेतु प्रयास कछु नाहीं॥
</details>

<details><summary>अनुवाद (हिन्दी)</summary>

जांबवानाने नल-नील या दोघा भावांना बोलावून सर्व सांगितले आणि म्हटले, ‘मनात श्रीरामांच्या प्रतापाचे स्मरण करून सेतू बनवा. रामांच्या प्रतापामुळे काहीही कष्ट होणार नाहीत.’॥ ३॥
</details>

<details><summary>मूल (चौपाई)</summary>

बोलि लिए कपि निकर बहोरी।  
सकल सुनहु बिनती कछु मोरी॥  
राम चरन पंकज उर धरहू।  
कौतुक एक भालु कपि करहू॥
</details>

<details><summary>अनुवाद (हिन्दी)</summary>

नंतर वानरांच्या समूहांना बोलावून घेतले आणि सांगितले की, ‘तुम्ही सर्वजण माझी विनंती ऐका. आपल्या मनात श्रीरामांचे चरण-कमल धारण करा आणि सर्व अस्वले व वानर मिळून एक कौतुक करा.॥ ४॥
</details>

<details><summary>मूल (चौपाई)</summary>

धावहु मर्कट बिकट बरूथा।  
आनहु बिटप गिरिन्ह के जूथा॥  
सुनि कपि भालु चले करि हूहा।  
जय रघुबीर प्रताप समूहा॥
</details>

<details><summary>अनुवाद (हिन्दी)</summary>

बलवान वानरांच्या समूहांनी धावत जाऊन वृक्ष व पर्वतांचे समूह उपटून आणावेत.’ हे ऐकताच वानर व अस्वले हुंकार करीत आणि श्रीरघुनाथांच्या प्रतापाचा जयजयकार करीत निघाले.॥ ५॥
</details>

### दोहा


<details><summary>मूल (दोहा)</summary>

अति उतंग गिरि पादप लीलहिं लेहिं उठाइ।  
आनि देहिं नल नीलहि रचहिं ते सेतु बनाइ॥ १॥
</details>

<details><summary>अनुवाद (हिन्दी)</summary>

ते उंच उंच पर्वत व वृक्ष लीलया सहजपणे उपटून घेत होते आणि नल व नील यांना आणून देत होते. ते दोघे चांगल्याप्रकारे पर्वत, वृक्ष रचून सेतू बनवू लागले.॥ १॥
</details>

<details><summary>मूल (चौपाई)</summary>

सैल बिसाल आनि कपि देहीं।  
कंदुक इव नल नील ते लेहीं॥  
देखि सेतु अति सुंदर रचना।  
बिहसि कृपानिधि बोले बचना॥
</details>

<details><summary>अनुवाद (हिन्दी)</summary>

वानर मोठमोठे पर्वत आणून देत होते आणि नल-नील ते चेंडूप्रमाणे सहज घेत होते. सेतूची सुंदर रचना पाहून कृपासिंधू श्रीराम हसून म्हणाले.॥ १॥
</details>

<details><summary>मूल (चौपाई)</summary>

परम रम्य उत्तम यह धरनी।  
महिमा अमित जाइ नहिं बरनी॥  
करिहउँ इहाँ संभु थापना।  
मोरे हृदयँ परम कलपना॥
</details>

<details><summary>अनुवाद (हिन्दी)</summary>

‘येथील भूमी परम रमणीय व उत्तम आहे. तिचा महिमा अगाध आहे. मी येथे श्रीशंकरांची स्थापना करतो. माझ्या मनात हा महान संकल्प आहे.’॥ २॥
</details>

<details><summary>मूल (चौपाई)</summary>

सुनि कपीस बहु दूत पठाए।  
मुनिबर सकल बोलि लै आए॥  
लिंग थापि बिधिवत करि पूजा।  
सिव समान प्रिय मोहि न दूजा॥
</details>

<details><summary>अनुवाद (हिन्दी)</summary>

श्रीरामांचे बोलणे ऐकून वानरराज सुग्रीवाने पुष्कळ दूत पाठविले. त्यांनी सर्व श्रेष्ठ मुनींना बोलावून आणले. शिवलिंगाची स्थापना करून विधिपूर्वक त्याची पूजा केली. मग भगवंत म्हणाले, ‘शिवांसारखा दुसरा कोणी मला प्रिय नाही.॥ ३॥
</details>

<details><summary>मूल (चौपाई)</summary>

सिव द्रोही मम भगत कहावा।  
सो नर सपनेहुँ मोहि न पावा॥  
संकर बिमुख भगति चह मोरी।  
सो नारकी मूढ़ मति थोरी॥
</details>

<details><summary>अनुवाद (हिन्दी)</summary>

जो शिवांचा द्रोह करतो आणि स्वतःला माझा भक्त म्हणवून घेतो, तो मनुष्य स्वप्नातही मला प्राप्त करू शकत नाही. शंकरांना विन्मुख होऊन जो माझी भक्ती प्राप्त करू इच्छितो, तो नरकगामी, मूर्ख आणि अल्पबुद्धीचा होय.॥ ४॥
</details>

### दोहा


<details><summary>मूल (दोहा)</summary>

संकरप्रिय मम द्रोही सिव द्रोही मम दास।  
ते नर करहिं कलप भरि घोर नरक महुँ बास॥ २॥
</details>

<details><summary>अनुवाद (हिन्दी)</summary>

ज्यांना शंकर प्रिय आहेत, परंतु जे माझे द्रोही आहेत आणि जे शिवांचे द्रोही आहेत आणि माझे दास बनू इच्छितात, ते मनुष्य कल्पापर्यंत घोर नरकात जातात.॥ २॥
</details>

<details><summary>मूल (चौपाई)</summary>

जे रामेस्वर दरसनु करिहहिं।  
ते तनु तजि मम लोक सिधारिहहिं॥  
जो गंगाजलु आनि चढ़ाइहि।  
सो साजुज्य मुक्ति नर पाइहि॥
</details>

<details><summary>अनुवाद (हिन्दी)</summary>

जे लोक मी स्थापन केलेल्या या रामेश्वराचे दर्शन घेतील, ते शरीर सोडल्यावर माझ्या लोकी जातील आणि जो गंगाजल या रामेश्वराला अर्पण करील, तो मनुष्य सायुज्य मुक्ती प्राप्त करून माझ्यामध्ये एकरूप होईल.॥ १॥
</details>

<details><summary>मूल (चौपाई)</summary>

होइ अकाम जो छल तजि सेइहि।  
भगति मोरि तेहि संकर देइहि॥  
मम कृत सेतु जो दरसनु करिही।  
सो बिनु श्रम भवसागर तरिही॥
</details>

<details><summary>अनुवाद (हिन्दी)</summary>

जे कपट सोडून निष्काम मनाने श्रीरामेश्वराची सेवा करतील, त्यांना शंकर माझी भक्ती देतील आणि जे मी बनविलेल्या सेतूचे दर्शन घेतील, ते विनासायास संसाररूपी समुद्र तरून जातील.’॥ २॥
</details>

<details><summary>मूल (चौपाई)</summary>

रामबचन सब के जिय भाए।  
मुनिबर निज निज आश्रम आए॥  
गिरिजा रघुपति कै यह रीती।  
संतत करहिं प्रनत पर प्रीती॥
</details>

<details><summary>अनुवाद (हिन्दी)</summary>

श्रीरामांचे बोलणे सर्वांना मनापासून आवडले. त्यानंतर श्रेष्ठ मुनी आपल्या आश्रमाला गेले. शिव म्हणतात, ‘हे पार्वती, शरणागतावर नेहमी प्रेम करणे, ही श्रीरघुनाथांची रीतच आहे.’॥ ३॥
</details>

<details><summary>मूल (चौपाई)</summary>

बाँधा सेतु नील नल नागर।  
राम कृपाँ जसु भयउ उजागर॥  
बूड़हिं आनहि बोरहिं जेई।  
भए उपल बोहित सम तेई॥
</details>

<details><summary>अनुवाद (हिन्दी)</summary>

चतुर नल व नील यांनी सेतू बांधला. श्रीरामांच्या कृपेमुळे त्यांची उज्ज्वल कीर्ती सर्वत्र पसरली. जे पाषाण बुडतात आणि दुसऱ्यांनाही बुडवितात, तेच पाषाण जहाजाप्रमाणे स्वतः तरणारे व दुसऱ्यांना तारून नेणारे झाले.॥ ४॥
</details>

<details><summary>मूल (चौपाई)</summary>

महिमा यह न जलधि कइ बरनी।  
पाहन गुन न कपिन्ह कइ करनी॥
</details>

<details><summary>अनुवाद (हिन्दी)</summary>

हा काही समुद्राचा महिमा नाही, दगडांचा गुण नाही की, ही वानरांची करामत नाही.॥ ५॥
</details>

### दोहा


<details><summary>मूल (दोहा)</summary>

श्री रघुबीर प्रताप ते सिंधु तरे पाषान।  
ते मतिमंद जे राम तजि भजहिं जाइ प्रभु आन॥ ३॥
</details>

<details><summary>अनुवाद (हिन्दी)</summary>

श्रीरघुवीरांच्या प्रतापाने पाषाणसुद्धा समुद्रावर तरले. अशा श्रीरामांना सोडून जो दुसऱ्या कुणा स्वामीकडे जाऊन त्याला भजतो, तो खरोखरच मंदबुद्धीचा होय.॥ ३॥
</details>

<details><summary>मूल (चौपाई)</summary>

बाँधि सेतु अति सुदृढ़ बनावा।  
देखि कृपानिधि के मन भावा॥  
चली सेन कछु बरनि न जाई।  
गर्जहिं मर्कट भट समुदाई॥
</details>

<details><summary>अनुवाद (हिन्दी)</summary>

नल-नील यांनी सेतू बांधून तो मजबूत बनविला. तो पाहून श्रीरामांना फार बरे वाटले. सेना निघाली. तिचे वर्णन करणे कठीण. योद्धे असलेल्या वानरांचे समूह गर्जना करीत होते.॥ १॥
</details>

<details><summary>मूल (चौपाई)</summary>

सेतुबंध ढिग चढ़ि रघुराई।  
चितव कृपाल सिंधु बहुताई॥  
देखन कहुँ प्रभु करुना कंदा।  
प्रगट भए सब जलचर बृंदा॥
</details>

<details><summary>अनुवाद (हिन्दी)</summary>

कृपाळू श्रीरघुनाथ सेतुबंधनाच्या तटावर चढून समुद्राचा विस्तार पाहू लागले. करुणानिधी प्रभूंचे दर्शन घेण्यासाठी सर्व जलचरांचे समूह पाण्याबाहेर आले.॥ २॥
</details>

<details><summary>मूल (चौपाई)</summary>

मकर नक्र नाना झष ब्याला।  
सत जोजन तन परम बिसाला॥  
अइसेउ एक तिन्हहि जे खाहीं।  
एकन्ह कें डर तेपि डेराहीं॥
</details>

<details><summary>अनुवाद (हिन्दी)</summary>

बऱ्याच प्रकारच्या मगरी, नक्र, मासे आणि सर्प होते. त्यांची विशाल शरीरे शंभर-शंभर योजने होती. काही असेही जंतू होते, जे त्यांनाही खाऊन टाकत. काहींच्या भीतीने ते सुद्धा घाबरत होते.॥ ३॥
</details>

<details><summary>मूल (चौपाई)</summary>

प्रभुहि बिलोकहिं टरहिं न टारे।  
मन हरषित सब भए सुखारे॥  
तिन्ह कीं ओट न देखिअ बारी।  
मगन भए हरि रूप निहारी॥
</details>

<details><summary>अनुवाद (हिन्दी)</summary>

ते सर्वजण वैर विसरून प्रभूंचे दर्शन घेत होते. हाकलले तरी जात नव्हते. सर्वांची मने आनंदित होती. सर्वजण सुखी झाले. त्यांच्या आच्छादनामुळे पाणी दिसत नव्हते. ते सर्व भगवंतांचे रूप पाहून आनंद-प्रेममग्न झाले होते.॥ ४॥
</details>

<details><summary>मूल (चौपाई)</summary>

चला कटकु प्रभु आयसु पाई।  
को कहि सक कपि दल बिपुलाई॥
</details>

<details><summary>अनुवाद (हिन्दी)</summary>

प्रभू श्रीरामांची आज्ञा झाल्यावर सेना निघाली. वानरसेना प्रचंड होती. तिची गणना कोण करणार?॥ ५॥
</details>

## श्रीरामांचा सेनेसह सुवेळ पर्वतावर निवास


### दोहा


<details><summary>मूल (दोहा)</summary>

सेतुबंध भइ भीर अति कपि नभ पंथ उड़ाहिं।  
अपर जलचरन्हि ऊपर चढ़ि चढ़ि पारहि जाहिं॥ ४॥
</details>

<details><summary>अनुवाद (हिन्दी)</summary>

सेतुबंधावर मोठी गर्दी झाली. त्यामुळे काही वानर आकाश-मार्गाने उडू लागले आणि काही तर जलचर जीवांना ओलांडून पलीकडे जात होते.॥ ४॥
</details>

<details><summary>मूल (चौपाई)</summary>

अस कौतुक बिलोकि द्वौ भाई।  
बिहँसि चले कृपाल रघुराई॥  
सेन सहित उतरे रघुबीरा।  
कहि न जाइ कपि जूथप भीरा॥
</details>

<details><summary>अनुवाद (हिन्दी)</summary>

कृपाळू श्रीराम व बंधू लक्ष्मण हे कौतुक पहात हसत निघाले. श्रीराम सेनेसह समुद्रपार गेले. वानर आणि त्यांच्या सेनापतींची गर्दी तर काही विचारू नका.॥ १॥
</details>

<details><summary>मूल (चौपाई)</summary>

सिंधु पार प्रभु डेरा कीन्हा।  
सकल कपिन्ह कहुँ आयसु दीन्हा॥  
खाहु जाइ फल मूल सुहाए।  
सुनत भालु कपि जहँ तहँ धाए॥
</details>

<details><summary>अनुवाद (हिन्दी)</summary>

प्रभूंनी समुद्र पार करून मुक्काम ठोकला आणि सर्व वानरांना आज्ञा दिली की, ‘तुम्ही जाऊन चांगली फळे-मुळे खाऊन घ्या.’ हे ऐकताच अस्वले व वानर इकडे-तिकडे धावत निघाले.॥ २॥
</details>

<details><summary>मूल (चौपाई)</summary>

सब तरु फरे राम हित लागी।  
रितु अरु कुरितु काल गति त्यागी॥  
खाहिं मधुर फलबिटप हलावहिं।  
लंका सन्मुख सिखर चलावहिं॥
</details>

<details><summary>अनुवाद (हिन्दी)</summary>

श्रीरामांच्या सेवेसाठी सर्व वृक्ष ऋतु-काल नसतानाही फळांनी बहरले. वानर व अस्वले गोड-गोड फळे खात होते, वृक्ष हालवीत होते आणि पर्वतांची शिखरे लंकेकडे टाकीत होते.॥ ३॥
</details>

<details><summary>मूल (चौपाई)</summary>

जहँ कहुँ फिरत निसाचर पावहिं।  
घेरि सकल बहु नाच नचावहिं॥  
दसनन्हि काटि नासिका काना।  
कहि प्रभु सुजसु देहिं तब जाना॥
</details>

<details><summary>अनुवाद (हिन्दी)</summary>

फिरत असताना कुठे एखादा राक्षस भेटला, तर सर्वजण त्याला घेरून खूप नाचवत होते आणि दातांनी त्याचे नाक-कान कापून प्रभूंची सुकीर्ती सांगून त्यांना जाऊ देत होते.॥ ४॥
</details>

<details><summary>मूल (चौपाई)</summary>

जिन्ह कर नासा कान निपाता।  
तिन्ह रावनहि कही सब बाता॥  
सुनत श्रवन बारिधि बंधाना।  
दस मुख बोलि उठा अकुलाना॥
</details>

<details><summary>अनुवाद (हिन्दी)</summary>

ज्या राक्षसांचे नाक-कान कापले होते, त्यांनी जाऊन सर्व वृत्तांत रावणाला सांगितला. समुद्रावर सेतू बांधल्याचे ऐकून रावण घाबरून दहा तोंडांनी म्हणाला,॥ ५॥
</details>

## रावणाला पुन्हा मंदोदरीचा उपदेश, रावण-प्रहस्त-संवाद


### दोहा


<details><summary>मूल (दोहा)</summary>

बाँध्यो बननिधि नीरनिधि जलधि सिंधु बारीस।  
सत्य तोयनिधि कंपति उदधि पयोधि नदीस॥ ५॥
</details>

<details><summary>अनुवाद (हिन्दी)</summary>

‘वननिधी, नीरनिधी, जलधी, सिंधू, वारीश, तोयनिधी, कंपती, उदधी, पयोधी, नदीश याला खरोखरच बांधले आहे?’॥ ५॥
</details>

<details><summary>मूल (चौपाई)</summary>

निज बिकलता बिचारि बहोरी।  
बिहँसि गयउ गृह करि भय भोरी॥  
मंदोदरीं सुन्यो प्रभु आयो।  
कौतुकहीं पाथोधि बँधायो॥
</details>

<details><summary>अनुवाद (हिन्दी)</summary>

मग आपली व्याकुळता जाणून वर वर हसत, भय विसरून रावण महालात गेला. जेव्हा मंदोदरीने हे ऐकले की, प्रभू रामचंद्र आले आहेत आणि सहजासहजी समुद्राला बांध घातला आहे,॥ १॥
</details>

<details><summary>मूल (चौपाई)</summary>

कर गहि पतिहि भवन निज आनी।  
बोली परम मनोहर बानी॥  
चरन नाइ सिरु अंचलु रोपा।  
सुनहु बचन पिय परिहरि कोपा॥
</details>

<details><summary>अनुवाद (हिन्दी)</summary>

तेव्हा ती पतीचा हात पकडून आपल्या महालात घेऊन गेली आणि मधुर वाणीने म्हणाली. ती त्याचे पाय धरून पदर पसरून म्हणाली, ‘हे प्रियतम, क्रोध सोडून माझे म्हणणे ऐका.॥ २॥
</details>

<details><summary>मूल (चौपाई)</summary>

नाथ बयरु कीजे ताही सों।  
बुधि बल सकिअ जीति जाही सों॥  
तुम्हहि रघुपतिहि अंतर कैसा।  
खलु खद्योत दिनकरहि जैसा॥
</details>

<details><summary>अनुवाद (हिन्दी)</summary>

हे नाथ, ज्याला बुद्धी व बळाने जिंकता येईल त्याच्याशीच वैर करावे. पण तुमच्यात आणि श्रीरघुनाथ यांच्यात अंतर आहे, ते काजवा व सूर्याप्रमाणे.॥ ३॥
</details>

<details><summary>मूल (चौपाई)</summary>

अति बल मधु कैटभ जेहिं मारे।  
महाबीर दितिसुत संघारे॥  
जेहिं बलि बाँधि सहसभुज मारा।  
सोइ अवतरेउ हरन महि भारा॥
</details>

<details><summary>अनुवाद (हिन्दी)</summary>

ज्यांनी विष्णुरूपाने अत्यंत बलवान अशा मधू व कैटभ दैत्यांना मारले आणि वराह व नृसिंहरूपाने महान शूर, दितीचे पुत्र हिरण्याक्ष व हिरण्यकशिपू यांचा संहार केला, ज्यांनी वामनरूपाने बलीला बांधून टाकले आणि परशुरामरूपाने सहस्रबाहूला मारले, तेच भगवान पृथ्वीचा भार हरण करण्यासाठी रामरूपाने प्रकट झाले आहेत.॥ ४॥
</details>

<details><summary>मूल (चौपाई)</summary>

तासु बिरोध न कीजिअ नाथा।  
काल करम जिव जाकें हाथा॥
</details>

<details><summary>अनुवाद (हिन्दी)</summary>

ज्यांच्या अधीन काल, कर्म व जीव आहेत, हे नाथ, त्यांचा विरोध पत्करू नका.॥ ५॥
</details>

### दोहा


<details><summary>मूल (दोहा)</summary>

रामहि सौंपि जानकी नाइ कमल पद माथ।  
सुत कहुँ राज समर्पि बन जाइ भजिअ रघुनाथ॥ ६॥
</details>

<details><summary>अनुवाद (हिन्दी)</summary>

श्रीरामांना शरण जाऊन त्यांना जानकी समर्पण करा आणि तुम्ही पुत्राला राज्य देऊन, वनात जाऊन श्रीरामांचे भजन करा.॥ ६॥
</details>

<details><summary>मूल (चौपाई)</summary>

नाथ दीनदयाल रघुराई।  
बाघउ सनमुख गएँ न खाई॥  
चाहिअ करन सो सब करि बीते।  
तुम्ह सुर असुर चराचर जीते॥
</details>

<details><summary>अनुवाद (हिन्दी)</summary>

हे नाथ, श्रीरघुनाथ हे दीनांवर दया करणारे आहेत. शरण गेल्यावर वाघसुद्धा खात नाही. तुम्हांला जे काही करायचे होते, ते तुम्ही केलेले आहे. तुम्ही देव, राक्षस व चराचर सर्वांना जिंकले आहे.॥ १॥
</details>

<details><summary>मूल (चौपाई)</summary>

संत कहहिं असि नीति दसानन।  
चौथेंपन जाइहि नृप कानन॥  
तासु भजनु कीजिअ तहँ भर्ता।  
जो कर्ता पालक संहर्ता॥
</details>

<details><summary>अनुवाद (हिन्दी)</summary>

हे नाथ!, वृद्धापकाळी राजाने वनात जायला हवे, अशी नीती संत सांगतात. वनात तुम्ही सृष्टीची रचना, पालन व संहार करणाऱ्या श्रीरामांचे भजन करावे.॥ २॥
</details>

<details><summary>मूल (चौपाई)</summary>

सोइ रघुबीर प्रनत अनुरागी।  
भजहु नाथ ममता सब त्यागी॥  
मुनिबर जतनु करहिं जेहि लागी।  
भूप राजु तजि होहिं बिरागी॥
</details>

<details><summary>अनुवाद (हिन्दी)</summary>

हे नाथ, तुम्ही विषयांची सर्व ममता सोडून शरणागतावर प्रेम करणाऱ्या भगवंतांचे भजन करा. ज्यांच्यासाठी श्रेष्ठ मुनी साधना करतात आणि राजेसुद्धा राज्य सोडून वैरागी होतात,॥ ३॥
</details>

<details><summary>मूल (चौपाई)</summary>

सोइ कोसलाधीस रघुराया।  
आयउ करन तोहि पर दाया॥  
जौं पिय मानहु मोर सिखावन।  
सुजसु होइ तिहुँ पुर अति पावन॥
</details>

<details><summary>अनुवाद (हिन्दी)</summary>

तेच कोसलाधीश श्रीरघुनाथ तुमच्यावर दया करण्यास आले आहेत. हे प्रियतम, जर तुम्ही माझे म्हणणे मान्य कराल, तर तुमची अत्यंत पवित्र व सुंदर कीर्ती तिन्ही लोकी पसरेल.’॥ ४॥
</details>

### दोहा


<details><summary>मूल (दोहा)</summary>

अस कहि नयन नीर भरि गहि पद कंपित गात।  
नाथ भजहु रघुनाथहि अचल होइ अहिवात॥ ७॥
</details>

<details><summary>अनुवाद (हिन्दी)</summary>

असे म्हणत नेत्रांमधून अश्रू ढाळत आणि पतीचे चरण धरून थरथरा कापत असलेल्या मंदोदरीने म्हटले, ‘हे नाथ, श्रीरघुनाथांचे भजन करा. त्यामुळे माझे सौभाग्य अखंड राहील.’॥ ७॥
</details>

<details><summary>मूल (चौपाई)</summary>

तब रावन मयसुता उठाई।  
कहै लाग खल निज प्रभुताई॥  
सुनु तैं प्रिया बृथा भय माना।  
जग जोधा को मोहि समाना॥
</details>

<details><summary>अनुवाद (हिन्दी)</summary>

तेव्हा मंदोदरीला उठवून तो दुष्ट तिला आपली महती सांगू लागला, ‘हे प्रिये, तू विनाकारण भीती बाळगतेस. माझ्यासारखा योद्धा जगात कोण आहे, ते सांग.॥ १॥
</details>

<details><summary>मूल (चौपाई)</summary>

बरुन कुबेर पवन जम काला।  
भुजबल जितेउँ सकल दिगपाला॥  
देव दनुज नर सब बस मोरें।  
कवन हेतु उपजा भय तोरें॥
</details>

<details><summary>अनुवाद (हिन्दी)</summary>

वरुण, कुबेर, वायू, यमराज इत्यादी दिक्पालांना व कालालाही मी आपल्या भुजबलाने जिंकले आहे. देव, दानव, मनुष्य सर्व माझ्या अधीन आहेत. मग तुला ही भीती का वाटते?’॥ २॥
</details>

<details><summary>मूल (चौपाई)</summary>

नाना बिधि तेहि कहेसि बुझाई।  
सभाँ बहोरि बैठ सो जाई॥  
मंदोदरीं हृदयँ अस जाना।  
काल बस्य उपजा अभिमाना॥
</details>

<details><summary>अनुवाद (हिन्दी)</summary>

मंदोदरीने पुष्कळ प्रकारे समजावून सांगितले, तरी रावणाने तिचेकाही ऐकले नाही. मग तो सभेत जाऊन बसला. मंदोदरीला कळून चुकले की, कालाच्या अधीन असल्यामुळे पतीला अभिमान झालेला आहे.॥ ३॥
</details>

<details><summary>मूल (चौपाई)</summary>

सभाँ आइ मंत्रिन्ह तेहिं बूझा।  
करब कवन बिधि रिपु सैं जूझा॥  
कहहिं सचिव सुनु निसिचर नाहा।  
बार बार प्रभु पूछहु काहा॥  
कहहु कवन भय करिअ बिचारा।  
नर कपि भालु अहार हमारा॥
</details>

<details><summary>अनुवाद (हिन्दी)</summary>

सभेत आल्यावर रावणाने मंत्र्यांना विचारले की, शत्रूबरोबर कशाप्रकारे युद्ध करावे? मंत्री म्हणाले, ‘हे राक्षसराज! ऐका. आपण हे वारंवार काय विचारता? सांगा तरी, असे कोणते मोठे भय उत्पन्न झाले आहे की,ज्याचा विचार करावा? मनुष्य व वानर हे तर आपले भोजन आहेत.’॥ ४-५॥
</details>

### दोहा


<details><summary>मूल (दोहा)</summary>

सब के बचन श्रवन सुनि कह प्रहस्त कर जोरि।  
नीति बिरोध न करिअ प्रभु मंत्रिन्ह मति अति थोरि॥ ८॥
</details>

<details><summary>अनुवाद (हिन्दी)</summary>

सर्वांचे ऐकल्यावर रावण-पुत्र प्रहस्त हात जोडून म्हणू लागला, ‘हे प्रभू, नीतीविरुद्ध काहीही करू नये. मंत्र्यांना अक्कल फारच थोडी आहे.॥ ८॥
</details>

<details><summary>मूल (चौपाई)</summary>

कहहिं सचिव सठ ठकुर सोहाती।  
नाथ न पूर आव एहि भाँती॥  
बारिधि नाघि एक कपि आवा।  
तासु चरित मन महुँ सबु गावा॥
</details>

<details><summary>अनुवाद (हिन्दी)</summary>

हे सर्वजण खुशामत करणारे मंत्री तोंड देखले बोलणारे आहेत. बाबा! अशा गोष्टींनी काही होणार नाही. एकच वानर समुद्र ओलांडून आला होता, त्याचे चरित्र सर्व लोक अजुनी मनातल्या मनात गात आहेत.॥ १॥
</details>

<details><summary>मूल (चौपाई)</summary>

छुधा न रही तुम्हहि तब काहू।  
जारत नगरु कस न धरि खाहू॥  
सुनत नीक आगें दुख पावा।  
सचिवन अस मत प्रभुहि सुनावा॥
</details>

<details><summary>अनुवाद (हिन्दी)</summary>

वानर हे जर तुमचे भोजन आहे, तर मग त्यावेळी तुमच्यापैकी कुणाला भूक लागली नव्हती काय? तो नगर जाळत होता, तेव्हा त्याला पकडून का खाल्ले नाही? या मंत्र्यांनी तुम्हांला असा सल्ला दिला आहे की, जो ऐकायला चांगला परंतु परिणामी दुःखदायक.॥ २॥
</details>

<details><summary>मूल (चौपाई)</summary>

जेहिं बारीस बँधायउ हेला।  
उतरेउ सेन समेत सुबेला॥  
सो भनु मनुज खाब हम भाई।  
बचन कहहिं सब गाल फुलाई॥
</details>

<details><summary>अनुवाद (हिन्दी)</summary>

ज्याने सहजासहजी समुद्राला बांध घातला आणि जो सेनेसह सुवेळ पर्वतावर येऊन ठेपला आहे, तो काय मनुष्य आहे? बंधूंनो, सांगा. त्याला आम्ही काय खाऊ शकू? सांगा ना. सर्वजण वेडॺाप्रमाणे वटवट करीत आहात ते.॥ ३॥
</details>

<details><summary>मूल (चौपाई)</summary>

तात बचन मम सुनु अति आदर।  
जनि मन गुनहु मोहि करि कादर॥  
प्रिय बानी जे सुनहिं जे कहहीं।  
ऐसे नर निकाय जग अहहीं॥
</details>

<details><summary>अनुवाद (हिन्दी)</summary>

हे तात, माझे बोलणे नीट लक्ष देऊन ऐका. मला मनातून भित्रा समजू नका. जगात अशी माणसे ढिगाने आहेत की, जी गोड वाटणाऱ्या गोष्टी ऐकत व बोलत असतात.॥ ४॥
</details>

<details><summary>मूल (चौपाई)</summary>

बचन परम हित सुनत कठोरे।  
सुनहिं जे कहहिं ते नर प्रभु थोरे॥  
प्रथम बसीठ पठउ सुनु नीती।  
सीता देइ करहु पुनि प्रीती॥
</details>

<details><summary>अनुवाद (हिन्दी)</summary>

हे प्रभो, ऐकण्यास कठोर व परिणामी परम हितकारी बोलणे, जे बोलतात व ऐकून घेतात, अशी माणसे फारच थोडी असतात. राजनीती सांगते ते ऐकून घ्या आणि त्याप्रमाणे प्रथम दूत पाठवा आणि सीतेला सोपवून श्रीरामांशी समेट करा.॥ ५॥
</details>

### दोहा


<details><summary>मूल (दोहा)</summary>

नारि पाइ फिरि जाहिं जौं तौ न बढ़ाइअ रारि।  
नाहिं त सन्मुख समर महि तात करिअ हठि मारि॥ ९॥
</details>

<details><summary>अनुवाद (हिन्दी)</summary>

जर पत्नी मिळाल्यावर ते परत जात असतील तर विनाकारण भांडण वाढवू नका. नाही तर मग हे तात, युद्धभूमीवर समोरासमोर निश्चितपणे युद्धकरा.॥ ९॥
</details>

<details><summary>मूल (चौपाई)</summary>

यह मत जौं मानहु प्रभु मोरा।  
उभय प्रकार सुजसु जग तोरा॥  
सुत सन कह दसकंठ रिसाई।  
असि मति सठ केहिं तोहि सिखाई॥
</details>

<details><summary>अनुवाद (हिन्दी)</summary>

हे प्रभो, जर तुम्ही माझे मत मानाल तर, जगात दोन्ही प्रकारे तुमची कीर्ती होईल.’ रावण रागाने पुत्राला म्हणाला, ‘अरे मूर्खा, तुला असली बुद्धी कुणी शिकविली?॥ १॥
</details>

<details><summary>मूल (चौपाई)</summary>

अबहीं ते उर संसय होई।  
बेनुमूल सुत भयहु घमोई॥  
सुनि पितु गिरा परुष अति घोरा।  
चला भवन कहि बचन कठोरा॥
</details>

<details><summary>अनुवाद (हिन्दी)</summary>

आतापासून तुझ्या मनात भय उत्पन्न झाले? हे पुत्रा, तू तर वेळूच्या मुळाशी लागलेली कीड झालास.’ पित्याची अत्यंत भयंकर व कठोर वाणी ऐकून प्रहस्त स्पष्टपणे असे म्हणत घरी गेला की,॥ २॥
</details>

<details><summary>मूल (चौपाई)</summary>

हित मत तोहि न लागत कैसें।  
काल बिबस कहुँ भेषज जैसें॥  
संध्या समय जानि दससीसा।  
भवन चलेउ निरखत भुज बीसा॥
</details>

<details><summary>अनुवाद (हिन्दी)</summary>

‘हिताचा सल्ला तुम्हांला मानवत नाही; ज्याप्रमाणे मरणाच्या दारी असलेल्या रोग्याला औषध आवडत नाही.’ संध्याकाळ झाल्याचे पाहून रावणही आपल्या वीस भुजांकडे पहात महालाकडे गेला.॥ ३॥
</details>

<details><summary>मूल (चौपाई)</summary>

लंका सिखर उपर आगारा।  
अति बिचित्र तहँ होइ अखारा॥  
बैठ जाइ तेहिं मंदिर रावन।  
लागे किंनर गुन गन गावन॥
</details>

<details><summary>अनुवाद (हिन्दी)</summary>

लंकेच्या शिखरावर एक अत्यंत सुंदर महाल होता. तेथे नाच-गाण्याचा अड्डा जमे. रावण त्या महालात जाऊन बसला. किन्नर त्याचे गुण-गान करू लागले.॥ ४॥
</details>

<details><summary>मूल (चौपाई)</summary>

बाजहिं ताल पखाउज बीना।  
नृत्य करहिं अपछरा प्रबीना॥
</details>

<details><summary>अनुवाद (हिन्दी)</summary>

टाळ, मृदंग आणि वीणा ही वाद्ये वाजत होती. नृत्यात प्रवीण असलेल्या अप्सरा नाचत होत्या.॥ ५॥
</details>

### दोहा


<details><summary>मूल (दोहा)</summary>

सुनासीर सत सरिस सो संतत करइ बिलास।  
परम प्रबल रिपु सीस पर तद्यपि सोच न त्रास॥ १०॥
</details>

<details><summary>अनुवाद (हिन्दी)</summary>

रावण शेकडो इंद्रांप्रमाणे नित्य भोग-विलास करीत होता. श्रीरामांसारखा अत्यंत प्रबळ शत्रू डोक्यावर होता, परंतु त्याला त्याची चिंता किंवा भीती नव्हती.॥ १०॥
</details>

## सुवेळ पर्वतावर श्रीरामांचे दर्शन


<details><summary>मूल (चौपाई)</summary>

इहाँ सुबेल सैल रघुबीरा।  
उतरे सेन सहित अति भीरा॥  
सिखर एक उतंग अति देखी।  
परम रम्य सम सुभ्र बिसेषी॥
</details>

<details><summary>अनुवाद (हिन्दी)</summary>

इकडे सुवेळ पर्वतावर प्रचंड सेनेसह श्रीराम उतरले. पर्वताचे एक फार उंच, परमरमणीय, सपाट व उजळ शिखर पाहून॥ १॥
</details>

<details><summary>मूल (चौपाई)</summary>

तहँ तरु किसलय सुमन सुहाए।  
लछिमन रचि निज हाथ डसाए॥  
ता पर रुचिर मृदुल मृगछाला।  
तेहिं आसन आसीन कृपाला॥
</details>

<details><summary>अनुवाद (हिन्दी)</summary>

तेथे लक्ष्मणाने वृक्षांची कोमल पाने व फुले आपल्या हातांनी सजवून अंथरली. त्यावर सुंदर व कोमल मृगचर्म घातले. त्या आसनावर कृपाळू श्रीराम विराजमान झाले होते.॥ २॥
</details>

<details><summary>मूल (चौपाई)</summary>

प्रभु कृत सीस कपीस उछंगा।  
बाम दहिन दिसि चाप निषंगा॥  
दुहुँ कर कमल सुधारत बाना।  
कह लंकेस मंत्र लगि काना॥
</details>

<details><summary>अनुवाद (हिन्दी)</summary>

प्रभूंनी वानरराज सुग्रीवाच्या मांडीवर आपले डोके ठेवले होते. त्यांच्या डावीकडे धनुष्य व उजवीकडे बाणांचा भाता ठेवलेला होता. ते आपल्या दोन्ही कर-कमलांनी बाण व्यवस्थित करीत होते. बिभीषण त्यांच्याशी एकान्तात सल्लामसलत करीत होता.॥ ३॥
</details>

<details><summary>मूल (चौपाई)</summary>

बड़भागी अंगद हनुमाना।  
चरन कमल चापत बिधि नाना॥  
प्रभु पाछें लछिमन बीरासन।  
कटि निषंग कर बान सरासन॥
</details>

<details><summary>अनुवाद (हिन्दी)</summary>

परम भाग्यशाली अंगद व हनुमान अनेक प्रकारे प्रभूंची चरण-कमले चेपत होते. लक्ष्मण कमरेला भाता बांधून व हातामध्ये धनुष्यबाण घेऊन वीरासनात प्रभूंच्या मागे शोभून दिसत होता.॥ ४॥
</details>

### दोहा


<details><summary>मूल (दोहा)</summary>

एहि बिधि कृपा रूप गुन धाम रामु आसीन।  
धन्य ते नर एहिं ध्यान जे रहत सदा लयलीन॥ ११(क)॥
</details>

<details><summary>अनुवाद (हिन्दी)</summary>

अशा प्रकारे कृपा, रूप व गुणांचे धाम असलेले श्रीराम विराजमान होते. जो मनुष्य नित्य अशा रूपाचे ध्यान करतो, तो धन्य होय.॥ ११(क)॥
</details>

<details><summary>मूल (दोहा)</summary>

पूरब दिसा बिलोकि प्रभु देखा उदित मयंक।  
कहत सबहि देखहु ससिहि मृगपति सरिस असंक॥ ११(ख)॥
</details>

<details><summary>अनुवाद (हिन्दी)</summary>

पूर्व दिशेला प्रभू श्रीरामांना चंद्र उगवलेला दिसला. तेव्हा ते सर्वांना म्हणाले, ‘चंद्राकडे पहा तरी. कसा सिंहाप्रमाणे निर्भय आहे.॥ ११(ख)॥
</details>

<details><summary>मूल (चौपाई)</summary>

पूरब दिसि गिरिगुहा निवासी।  
परम प्रताप तेज बल रासी॥  
मत्त नाग तम कुंभ बिदारी।  
ससि केसरी गगन बन चारी॥
</details>

<details><summary>अनुवाद (हिन्दी)</summary>

पूर्व दिशारूपी पर्वताच्या गुहेत राहणारा, अत्यंत प्रताप, तेज व बलाची राशी असलेला हा चंद्रमारूपी सिंह अंधकाररूपी उन्मत्त हत्तीचे मस्तक विदीर्ण करून आकाशरूपी वनात निर्भयपणे विहरत आहे.॥ १॥
</details>

<details><summary>मूल (चौपाई)</summary>

बिथुरे नभ मुकुताहल तारा।  
निसि सुंदरी केर सिंगारा॥  
कह प्रभु ससि महुँ मेचकताई।  
कहहु काह निज निज मति भाई॥
</details>

<details><summary>अनुवाद (हिन्दी)</summary>

आकाशात विखुरलेले तारे मोत्यांसारखे आहेत. ते रात्ररूपी सुंदर स्त्रीचे अलंकार आहेत.’ प्रभू मग म्हणाले, ‘बंधूंनो! चंद्रामध्ये जे काळे डाग आहेत, ते काय आहेत? हे आपापल्या बुद्धीप्रमाणे सांगा.॥ २॥
</details>

<details><summary>मूल (चौपाई)</summary>

कह सुग्रीव सुनहु रघुराई।  
ससि महुँ प्रगट भूमि कै झाँई॥  
मारेउ राहु ससिहि कह कोई।  
उर महँ परी स्यामता सोई॥
</details>

<details><summary>अनुवाद (हिन्दी)</summary>

सुग्रीव म्हणाला, हे रामा! ऐका. चंद्रावर पृथ्वीची छाया दिसत आहे. कोणी म्हणाले, राहूने चंद्राला मारले होते, तोच काळा डाग त्याच्या छातीवर दिसत आहे.॥ ३॥
</details>

<details><summary>मूल (चौपाई)</summary>

कोउ कह जब बिधि रति मुख कीन्हा।  
सार भाग ससि कर हरि लीन्हा॥  
छिद्र सो प्रगट इंदु उर माहीं।  
तेहि मग देखिअ नभ परिछाहीं॥
</details>

<details><summary>अनुवाद (हिन्दी)</summary>

कोणी म्हणाला, ‘जेव्हा ब्रह्मदेवाने रतीचे मुख बनविले, तेव्हा त्यांनी चंद्रम्याचा सारभाग काढून घेतला, त्यामुळे रतीचे मुख सुंदर झाले, परंतु चंद्राच्या हृदयाला छिद्र पडले, ते अजुनी आहे. त्यामुळे आकाशाची नीलिमा त्यामधून दिसते.’॥ ४॥
</details>

<details><summary>मूल (चौपाई)</summary>

प्रभु कह गरल बंधु ससि केरा।  
अति प्रिय निज उर दीन्ह बसेरा॥  
बिष संजुत कर निकर पसारी।  
जारत बिरहवंत नर नारी॥
</details>

<details><summary>अनुवाद (हिन्दी)</summary>

प्रभू श्रीरामचंद्र म्हणाले, ‘विष हा चंद्राचा प्रिय भाऊ आहे. म्हणूनच त्याने विष आपल्या हृदयात ठेवले आहे. त्यामुळे विषयुक्त किरण-समूह पसरून तो वियोगी नर-नारींना पीडा देतो.’॥ ५॥
</details>

### दोहा


<details><summary>मूल (दोहा)</summary>

कह हनुमंत सुनहु प्रभु ससि तुम्हार प्रिय दास।  
तव मूरति बिधु उर बसति सोइ स्यामता अभास॥ १२(क)॥
</details>

<details><summary>अनुवाद (हिन्दी)</summary>

हनुमान म्हणाला, ‘हे प्रभो, ऐका. चंद्र हा तुमचा प्रिय दास आहे. तुमची सुंदर श्याम मूर्ती त्याच्या हृदयात वसते. त्याच्या श्यामलतेची झलक चंद्रामध्ये आहे.’॥ १२(क)॥
</details>

## नवाह्नपारायण, सातवा विश्राम  
श्रीरामबाणाने रावणाचा मुकुट इत्यादी पडणे



<details><summary>मूल (दोहा)</summary>

पवन तनय के बचन सुनि बिहँसे रामु सुजान।  
दच्छिन दिसि अवलोकि प्रभु बोले कृपानिधान॥ १२(ख)॥
</details>

<details><summary>अनुवाद (हिन्दी)</summary>

पवनपुत्र हनुमानाचे बोलणे ऐकून सुज्ञ श्रीराम हसले, मग दक्षिणेकडे पाहून कृपानिधान प्रभू म्हणाले,॥ १२(ख)॥
</details>

<details><summary>मूल (चौपाई)</summary>

देखु बिभीषन दच्छिन आसा।  
घन घमंड दामिनी बिलासा॥  
मधुर मधुर गरजइ घन घोरा।  
होइ बृष्टि जनि उपल कठोरा॥
</details>

<details><summary>अनुवाद (हिन्दी)</summary>

‘हे बिभीषणा, दक्षिणेकडे बघ. मेघ कसे भरून आले आहेत आणि वीज चमकू लागली आहे. भयानक मेघ हलक्या स्वरांनी गरजत आहेत. गारांचा वर्षाव होऊ नये, म्हणजे झाले.॥ १॥
</details>

<details><summary>मूल (चौपाई)</summary>

कहत बिभीषन सुनहु कृपाला।  
होइ न तड़ित न बारिद माला॥  
लंका सिखर उपर आगारा।  
तहँ दसकंधर देख अखारा॥
</details>

<details><summary>अनुवाद (हिन्दी)</summary>

बिभीषण म्हणाला, ‘हे कृपाळू, ही वीजही नव्हे की मेघांचा जमाव नव्हे. लंकेच्या शिखरावर एक महाल आहे. रावण तेथे नाच-गाण्याचा कार्यक्रम पहात आहे.॥ २॥
</details>

<details><summary>मूल (चौपाई)</summary>

छत्र मेघडंबर सिर धारी।  
सोइ जनु जलद घटा अति कारी॥  
मंदोदरी श्रवन ताटंका।  
सोइ प्रभु जनु दामिनी दमंका॥
</details>

<details><summary>अनुवाद (हिन्दी)</summary>

रावणाच्या डोक्यावर मेघडंबरी छत्र आहे. तेच जणू मेघांचा काळा जमाव आहे. मंदोदरीच्या कानांमध्ये जी कर्णफुले हलत आहेत, हे प्रभू, तीच जणू विजेची चमक आहे.॥ ३॥
</details>

<details><summary>मूल (चौपाई)</summary>

बाजहिं ताल मृदंग अनूपा।  
सोइ रव मधुर सुनहु सुरभूपा॥  
प्रभु मुसुकान समुझि अभिमाना।  
चाप चढ़ाइ बान संधाना॥
</details>

<details><summary>अनुवाद (हिन्दी)</summary>

हे देवांचे सम्राट, ऐका. अनुपम ताल व मृदंग वाजत आहेत. तीच मधुर गर्जना होय.’ रावणाचा हा अभिमान जाणल्यावर श्रीराम हसले. त्यांनी धनुष्य सज्ज करून, त्यावर बाण चढविला.॥ ४॥
</details>

### दोहा


<details><summary>मूल (दोहा)</summary>

छत्र मुकुट ताटंक तब हते एकहीं बान।  
सब कें देखत महि परे मरमु न कोऊ जान॥ १३(क)॥
</details>

<details><summary>अनुवाद (हिन्दी)</summary>

आणि एकाच बाणात रावणाचे छत्र, मुकुट आणि मंदोदरीची कर्णफुले तोडून टाकली. सर्वांसमोरच ते जमिनीवर पडले. पण कसे पडले, याचे रहस्य कोणालाच कळले नाही.॥ १३(क)॥
</details>

<details><summary>मूल (दोहा)</summary>

अस कौतुक करि राम सर प्रबिसेउ आइ निषंग।  
रावन सभा ससंक सब देखि महा रसभंग॥ १३(ख)॥
</details>

<details><summary>अनुवाद (हिन्दी)</summary>

असा चमत्कार करून श्रीरामांचा बाण परत येऊन भात्यामध्ये बसला.हा मोठा रस-भंग झाल्याचे पाहून रावणाची सारी सभा भयभीत झाली.॥ १३(ख)॥
</details>

<details><summary>मूल (चौपाई)</summary>

कंप न भूमि न मरुत बिसेषा।  
अस्त्र सस्त्र कछु नयन न देखा॥  
सोचहिं सब निज हृदय मझारी।  
असगुन भयउ भयंकर भारी॥
</details>

<details><summary>अनुवाद (हिन्दी)</summary>

भूकंप झाला नव्हता किंवा जोराचे वारे आले नव्हते. कोणतेही शस्त्र-अस्त्र डोळ्यांना दिसले नाही. मग हे छत्र-मुकुट-कर्णफुले तुटून कशी पडली? सर्वांना मनातून काळजी वाटू लागली की, हा मोठा अपशकुन झाला.॥ १॥
</details>

<details><summary>मूल (चौपाई)</summary>

दसमुख देखि सभा भय पाई।  
बिहसि बचन कह जुगुति बनाई॥  
सिरउ गिरे संतत सुभ जाही।  
मुकुट परे कस असगुन ताही॥
</details>

<details><summary>अनुवाद (हिन्दी)</summary>

सभा भयभीत झालेली पाहून रावणाने हसून युक्तीने सांगितले की, ‘मुंडकी तुटून खाली पडणे, हेही ज्याला नित्य शुभ असते, त्याला मुकुट खाली पडणे हा अपशकुन कसा?॥ २॥
</details>

## मंदोदरीकडून राममहिमा-वर्णन


<details><summary>मूल (चौपाई)</summary>

सयन करहु निज निज गृह जाई।  
गवने भवन सकल सिर नाई॥  
मंदोदरी सोच उर बसेऊ।  
जब ते श्रवनपूर महि खसेऊ॥
</details>

<details><summary>अनुवाद (हिन्दी)</summary>

आपापल्या घरी जाऊन निवांत झोपा. घाबरायचे कारण नाही.’ तेव्हा सर्वजण वाकून नमस्कार करून घरी गेले. जेव्हा कर्णफुले खाली पडली, तेव्हापासून मंदोदरीच्या मनाला चिंतेने घेरले.॥ ३॥
</details>

<details><summary>मूल (चौपाई)</summary>

सजल नयन कह जुग कर जोरी।  
सुनहु प्रानपति बिनती मोरी॥  
कंत राम बिरोध परिहरहू।  
जानि मनुज जनि हठ मन धरहू॥
</details>

<details><summary>अनुवाद (हिन्दी)</summary>

डोळ्यांत पाणी आणून व दोन्ही हात जोडून ती रावणाला म्हणाली, ‘हे प्राणनाथ, माझी विनंती ऐका. हे प्रियतम, श्रीरामांशी वैर धरू नका. त्यांना मनुष्य समजून मनात दुराग्रह धरून राहू नका.॥ ४॥
</details>

### दोहा


<details><summary>मूल (दोहा)</summary>

बिस्वरूप रघुबंस मनि करहु बचन बिस्वासु।  
लोक कल्पना बेद कर अंग अंग प्रति जासु॥ १४॥
</details>

<details><summary>अनुवाद (हिन्दी)</summary>

माझ्या या बोलण्यावर विश्वास ठेवा की, ते रघुकुलश्रेष्ठ श्रीरामचंद्र हे विश्वरूप आहेत. त्यांच्या अंगाअंगामध्ये लोक असल्याचे वेदांनी सांगितले आहे.॥ १४॥
</details>

<details><summary>मूल (चौपाई)</summary>

पद पाताल सीस अज धामा।  
अपर लोक अँग अँग बिश्रामा॥  
भृकुटि बिलास भयंकर काला।  
नयन दिवाकर कच घन माला॥
</details>

<details><summary>अनुवाद (हिन्दी)</summary>

पाताळ हे विश्वरूप भगवंताचे चरण आहेत. ब्रह्मलोक शिर आहे. त्यांच्या इतर अंगांमध्ये भिन्न भिन्न लोक वसतात. भयंकर काल हा त्यांच्या भुवयांचा इशारा आहे. सूर्य हा त्यांचे नेत्र आहे. आणि मेघ हे त्यांचे केस आहेत.॥ १॥
</details>

<details><summary>मूल (चौपाई)</summary>

जासु घ्रान अस्विनीकुमारा।  
निसि अरु दिवस निमेष अपारा॥  
श्रवन दिसा दस बेद बखानी।  
मारुत स्वास निगम निज बानी॥
</details>

<details><summary>अनुवाद (हिन्दी)</summary>

अश्विनीकुमार हे त्यांचे नाक आहे, रात्र व दिवस हे त्यांची अपार डोळ्यांची उघडझाप आहे. दाही दिशा हे कान आहेत, वेदांनी असेच सांगितले आहे. वायू त्यांचा श्वास आहे, आणि वेद ही त्यांची वाणी आहे.॥ २॥
</details>

<details><summary>मूल (चौपाई)</summary>

अधर लोभ जम दसन कराला।  
माया हास बाहु दिगपाला॥  
आनन अनल अंबुपति जीहा।  
उतपति पालन प्रलय समीहा॥
</details>

<details><summary>अनुवाद (हिन्दी)</summary>

लोभ हा त्यांचे ओठ आहेत, यमराज ही त्यांची भयानक दंतपंक्ती आहे. माया हे त्यांचे हास्य आहे. दिक्पाल हे त्यांच्या भुजा आहेत. अग्नी हा मुख आहे, वरुण जीभ आहे. उत्पत्ती, पालन व प्रलय हे त्यांची क्रिया आहेत.॥ ३॥
</details>

<details><summary>मूल (चौपाई)</summary>

रोम राजि अष्टादस भारा।  
अस्थि सैल सरिता नस जारा॥  
उदर उदधि अधगो जातना।  
जगमय प्रभु का बहु कलपना॥
</details>

<details><summary>अनुवाद (हिन्दी)</summary>

अठरा प्रकारच्या असंख्य वनस्पती त्यांच्या रोमावली आहेत. पर्वत हे अस्थी आहेत. नद्या या नाडॺांचे जाळे आहेत. समुद्र पोट आहे आणि उत्सर्जक इंद्रिये हे नरक आहेत. अशाप्रकारे प्रभू विश्वरूप आहेत. जास्त ऊहापोह कशाला करायचा?॥ ४॥
</details>

### दोहा


<details><summary>मूल (दोहा)</summary>

अहंकार सिव बुद्धि अज मन ससि चित्त महान।  
मनुज बास सचराचर रूप राम भगवान॥ १५(क)॥
</details>

<details><summary>अनुवाद (हिन्दी)</summary>

शिव हे ज्यांचा अहंकार आहे, ब्रह्मदेव बुद्धी आहे, चंद्र मन आहे आणि विष्णू हे त्यांचे चित्त आहे, त्या चराचररूप असलेल्या श्रीरामांनी मनुष्यरूपामध्ये निवास केला आहे.॥ १५(क)॥
</details>

<details><summary>मूल (दोहा)</summary>

अस बिचारि सुनु प्रानपति प्रभु सन बयरु बिहाइ।  
प्रीति करहु रघुबीर पद मम अहिवात न जाइ॥ १५(ख)॥
</details>

<details><summary>अनुवाद (हिन्दी)</summary>

हे प्राणनाथ, विचार करून प्रभूंशी वैर सोडून द्या आणि श्रीरघुनाथांच्या चरणांवर प्रेम करा. त्यामुळे माझे सौभाग्य टिकेल.’॥ १५(ख)॥
</details>

<details><summary>मूल (चौपाई)</summary>

बिहँसा नारि बचन सुनि काना।  
अहो मोह महिमा बलवाना॥  
नारि सुभाउ सत्य सब कहहीं।  
अवगुन आठ सदा उर रहहीं॥
</details>

<details><summary>अनुवाद (हिन्दी)</summary>

पत्नीचे बोलणे ऐकून रावण खूप हसला. आणि म्हणाला, ‘अग, अज्ञानाचा महिमा अगाध आहे. स्त्रीच्या हृदयात आठ अवगुण नेहमी असतात, असे जे स्त्री-स्वभावाबद्दल म्हटले जाते, ते सत्य आहे.॥ १॥
</details>

<details><summary>मूल (चौपाई)</summary>

साहस अनृत चपलता माया।  
भय अबिबेक असौच अदाया॥  
रिपु कर रूप सकल तैं गावा।  
अति बिसाल भय मोहि सुनावा॥
</details>

<details><summary>अनुवाद (हिन्दी)</summary>

साहस, असत्य, चंचलता, कपट, भय, मूर्खपणा, अपवित्रता आणि निर्दयपणा. तू शत्रूच्या विराट रूपाचे वर्णन केलेस आणि मला मोठे भय दाखविलेस.॥ २॥
</details>

<details><summary>मूल (चौपाई)</summary>

सो सब प्रिया सहज बस मोरें।  
समुझि परा प्रसाद अब तोरें॥  
जानिउँ प्रिया तोरि चतुराई।  
एहि बिधि कहहु मोरि प्रभुताई॥
</details>

<details><summary>अनुवाद (हिन्दी)</summary>

हे प्रिये, हे सर्व चराचर विश्व स्वभावतः माझ्याच अधीन आहे. तुझ्यामुळे मला हे आता समजले. हे प्रिये, तुझे चातुर्य मला समजले. तू या निमित्ताने माझ्या प्रभुतेचे वर्णन करीत आहेस.॥ ३॥
</details>

<details><summary>मूल (चौपाई)</summary>

तव बतकही गूढ़ मृगलोचनि।  
समुझत सुखद सुनत भय मोचनि॥  
मंदोदरि मन महुँ अस ठयऊ।  
पियहि काल बस मतिभ्रम भयऊ॥
</details>

<details><summary>अनुवाद (हिन्दी)</summary>

हे मृगनयने, तुझे बोलणे गूढ आहे. समजून आल्यावर सुखद आहेआणि ऐकल्यावर भय-मुक्त करणारे आहे.’ मग मंदोदरीला मनातून खात्री पटली की, कालवश झाल्यामुळे पतीला बुद्धिभ्रम झाला आहे.॥ ४॥
</details>

### दोहा


<details><summary>मूल (दोहा)</summary>

एहि बिधि करत बिनोद बहु प्रात प्रगट दसकंध।  
सहज असंक लंकपति सभाँ गयउ मद अंध॥ १६(क)॥
</details>

<details><summary>अनुवाद (हिन्दी)</summary>

रावण अशाप्रकारे अज्ञानामुळे अनेक विनोद करीत असतानाच सकाळ झाली. तेव्हा मूलतः निर्भय व घमेंडीने अंधळा झालेला रावण सभेत गेला.॥ १६(क)॥
</details>

### सोरठा


<details><summary>मूल (दोहा)</summary>

फूलइ फरइ न बेत जदपि सुधा बरषहिं जलद।  
मूरुख हृदयँ न चेत जौं गुर मिलहिं बिरंचि सम॥ १६(ख)॥
</details>

<details><summary>अनुवाद (हिन्दी)</summary>

मेघ जरी अमृतासारखी वर्षा करतात, तरी वेत काही फुलत-फळत नाही. त्याचप्रमाणे ब्रह्मदेवासारखा ज्ञानी गुरू जरी भेटला, तरी मूर्खाच्या हृदयात ज्ञानाचा प्रकाश पडत नाही.॥ १६(ख)॥
</details>

## सभेमध्ये अंगद-रावण-संवाद


<details><summary>मूल (चौपाई)</summary>

इहाँ प्रात जागे रघुराई।  
पूछा मत सब सचिव बोलाई॥  
कहहु बेगि का करिअ उपाई।  
जामवंत कह पद सिरु नाई॥
</details>

<details><summary>अनुवाद (हिन्दी)</summary>

इकडे सुवेळ पर्वतावर प्रातःकाळी श्रीरघुनाथ जागे झाले आणि त्यांनी सर्व मंत्र्यांना बोलावून सल्ला विचारला की, ‘लवकर सांगा की, आता कोणती गोष्ट करायला हवी?’ जांबवान श्रीरामांच्या चरणी मस्तक ठेवून म्हणाला,॥ १॥
</details>

<details><summary>मूल (चौपाई)</summary>

सुनु सर्बग्य सकल उर बासी।  
बुधि बल तेज धर्म गुन रासी॥  
मंत्र कहउँ निज मति अनुसारा।  
दूत पठाइअ बालि कुमारा॥
</details>

<details><summary>अनुवाद (हिन्दी)</summary>

‘हे सर्वज्ञ, हे सर्वांच्या हृदयात वसणारे, हे बुद्धी, बल, तेज, धर्म आणि गुणांची खाण असलेले, प्रभू! ऐका. मी आपल्या बुद्धीप्रमाणे सल्ला देतो की, बालिकुमार अंगदाला दूत म्हणून पाठवावे.’॥ २॥
</details>

<details><summary>मूल (चौपाई)</summary>

नीक मंत्र सब के मन माना।  
अंगद सन कह कृपानिधाना॥  
बालितनय बुधि बल गुन धामा।  
लंका जाहु तात मम कामा॥
</details>

<details><summary>अनुवाद (हिन्दी)</summary>

हा चांगला सल्ला सर्वांना पटला. कृपानिधान श्रीरामांनी अंगदाला सांगितले, ‘हे बल, बुद्धी व गुणांचे धाम असलेल्या वालिपुत्रा, बाळा, तू माझ्या कामासाठी लंकेला जा.॥ ३॥
</details>

<details><summary>मूल (चौपाई)</summary>

बहुत बुझाइ तुम्हहि का कहऊँ।  
परम चतुर मैं जानत अहऊँ॥  
काजु हमार तासु हित होई।  
रिपु सन करेहु बतकही सोई॥
</details>

<details><summary>अनुवाद (हिन्दी)</summary>

तुुला जास्त काय सांगू? तू अतिशय चतुर आहेस, हे मला माहीत आहे. शत्रूशी अशी बोलणी कर की, आपले काम होईल आणि त्याचेही कल्याण होईल.’॥ ४॥
</details>

### सोरठा


<details><summary>मूल (दोहा)</summary>

प्रभु अग्या धरि सीस चरन बंदि अंगद उठेउ।  
सोइ गुन सागर ईस राम कृपा जा पर करहु॥ १७(क)॥
</details>

<details><summary>अनुवाद (हिन्दी)</summary>

प्रभूंची आज्ञा शिरसावंद्य मानून आणि त्यांच्या चरणी वंदन करून अंगद उठला. तो म्हणाला, ‘हे भगवान श्रीराम, तुम्ही ज्याच्यावर कृपा करता, तो गुणांचा समुद्र बनतो.॥ १७(क)॥
</details>

<details><summary>मूल (दोहा)</summary>

स्वयंसिद्ध सब काज नाथ मोहि आदरु दियउ।  
अस बिचारि जुबराज तन पुलकित हरषित हियउ॥ १७(ख)॥
</details>

<details><summary>अनुवाद (हिन्दी)</summary>

स्वामींची सर्व कामे स्वतःच सिद्ध आहेत. मला आपल्या कामासाठी पाठवीत आहात, हा मला प्रभूंनी दिलेला आदर आहे.’ या विचाराने युवराज अंगद मनातून आनंदित झाला आणि त्याचे शरीर पुलकित झाले.॥ १७(ख)॥
</details>

<details><summary>मूल (चौपाई)</summary>

बंदि चरन उर धरि प्रभुताई।  
अंगद चलेउ सबहि सिरु नाई॥  
प्रभु प्रताप उर सहज असंका।  
रन बाँकुरा बालिसुत बंका॥
</details>

<details><summary>अनुवाद (हिन्दी)</summary>

प्रभूंच्या चरणांना वंदन करून व भगवंतांची प्रभुता मनात बाळगून अंगद सर्वांना नमस्कार करून निघाला. प्रभूंचा प्रताप हृदयात असलेला रणझुंजार वीर वालिपुत्र मुळातच निर्भय होता.॥ १॥
</details>

<details><summary>मूल (चौपाई)</summary>

पुर पैठत रावन कर बेटा।  
खेलत रहा सो होइ गै भेटा॥  
बातहिं बात करष बढ़ि आई।  
जुगल अतुल बल पुनि तरुनाई॥
</details>

<details><summary>अनुवाद (हिन्दी)</summary>

लंकेत प्रवेश करताच त्याला रावणाचा पुत्र भेटला. तो खेळत होता. एकाएकी त्यांच्यात भांडण सुरू झाले. दोघेही अतुलनीय बलवान होते आणि दोघेही तरुण होते.॥ २॥
</details>

<details><summary>मूल (चौपाई)</summary>

तेहिं अंगद कहुँ लात उठाई।  
गहि पद पटकेउ भूमि भवाँई॥  
निसिचर निकर देखि भट भारी।  
जहँ तहँ चले न सकहिं पुकारी॥
</details>

<details><summary>अनुवाद (हिन्दी)</summary>

त्याने अंगदाला मारण्यास लाथ उगारली, तेव्हा अंगदाने त्याच्या पायाला धरून त्याला गरागरा फिरविले आणि जमिनीवर आदळले. राक्षसांचे समूह त्या बलवान योद्ध्यास पाहून जिकडे तिकडे पळून गेले. भीतीपोटी ओरडूही शकले नाहीत.॥ ३॥
</details>

<details><summary>मूल (चौपाई)</summary>

एक एक सन मरमु न कहहीं।  
समुझि तासु बध चुप करि रहहीं॥  
भयउ कोलाहल नगर मझारी।  
आवा कपि लंका जेहिं जारी॥
</details>

<details><summary>अनुवाद (हिन्दी)</summary>

कुणीही दुसऱ्याला खरी गोष्ट सांगत नव्हता. त्या रावण-पुत्राचा वध झाला, असे पाहून सर्वजण गप्प होते. राक्षस भीतीने पळत आहेत, असे पाहून नगरामध्ये अफवा पसरली की, ज्याने लंका जाळली होती, तो वानर पुन्हा आला आहे.॥ ४॥
</details>

<details><summary>मूल (चौपाई)</summary>

अब धौं कहा करिहि करतारा।  
अति सभीत सब करहिं बिचारा॥  
बिनु पूछें मगु देहिं दिखाई।  
जेहि बिलोक सोइ जाइ सुखाई॥
</details>

<details><summary>अनुवाद (हिन्दी)</summary>

ते खूप घाबरून विचार करू लागले की, दैव आता काय करणार कोणास ठाऊक! न विचारताच त्यांनी अंगदाला रावणाच्या दरबाराची वाट दाखविली. अंगद ज्याला पहात असे, तो भीतीने गळून जाई.॥ ५॥
</details>

### दोहा


<details><summary>मूल (दोहा)</summary>

गयउ सभा दरबार तब सुमिरि राम पद कंज।  
सिंह ठवनि इत उत चितव धीर बीर बल पुंज॥ १८॥
</details>

<details><summary>अनुवाद (हिन्दी)</summary>

श्रीरामचंद्रांच्या चरण-कमलांचे स्मरण करून अंगद रावणाच्या सभेच्या दारात आला. तो धीर, वीर आणि बलाची खाण असलेला अंगद सिंहासारखा ऐटीत इकडे तिकडे पाहू लागला.॥ १८॥
</details>

<details><summary>मूल (चौपाई)</summary>

तुरत निसाचर एक पठावा।  
समाचार रावनहि जनावा॥  
सुनत बिहँसि बोला दससीसा।  
आनहु बोलि कहाँ कर कीसा॥
</details>

<details><summary>अनुवाद (हिन्दी)</summary>

लगेच त्याने एका राक्षसाला आपण आल्याची वार्ता सांगण्यासाठी रावणाकडे पाठविले. ते ऐकताच रावण हसून म्हणाला, ‘बोलावून आण. पाहू या, कुठला वानर आहे ते.’॥ १॥
</details>

<details><summary>मूल (चौपाई)</summary>

आयसु पाइ दूत बहु धाए।  
कपिकुंजरहि बोलि लै आए॥  
अंगद दीख दसानन बैसें।  
सहित प्रान कज्जलगिरि जैसें॥
</details>

<details><summary>अनुवाद (हिन्दी)</summary>

आज्ञा होताच बरेच दूत धावले व वानरांमध्ये हत्तीसारखा असलेल्या अंगदाला बोलावून घेऊन गेले. बसलेल्या रावणाला पाहून अंगदाला वाटले की, जणू एखादा काजळाचा सजीव डोंगर असावा.॥ २॥
</details>

<details><summary>मूल (चौपाई)</summary>

भुजा बिटप सिर सृंग समाना।  
रोमावली लता जनु नाना॥  
मुख नासिका नयन अरु काना।  
गिरि कंदरा खोह अनुमाना॥
</details>

<details><summary>अनुवाद (हिन्दी)</summary>

त्याच्या भुजा वृक्षांप्रमाणे आणि शिर पर्वताच्या शिखराप्रमाणे होते. रोमावली जणू पुष्कळशा वेलींप्रमाणे होत्या. तोंड, नाक, डोळे आणि कान हे पर्वताच्या गुहा व भगदाडासारखे होते.॥ ३॥
</details>

<details><summary>मूल (चौपाई)</summary>

गयउ सभाँ मन नेकु न मुरा।  
बालितनय अतिबल बाँकुरा॥  
उठे सभासद कपि कहुँ देखी।  
रावन उर भा क्रोध बिसेषी॥
</details>

<details><summary>अनुवाद (हिन्दी)</summary>

अत्यंत बलवान बहादूर वीर अंगद सभेमध्ये गेला. त्याच्या मनात जरासुद्धा भीती नव्हती. अंगदाला पहाताच सर्व सभासद उठून उभे राहिले. हे पाहून रावणाला फार राग आला.॥ ४॥
</details>

### दोहा


<details><summary>मूल (दोहा)</summary>

जथा मत्त गज जूथ महुँ पंचानन चलि जाइ।  
राम प्रताप सुमिरि मन बैठ सभाँ सिरु नाइ॥ १९॥
</details>

<details><summary>अनुवाद (हिन्दी)</summary>

ज्याप्रमाणे मस्त झालेल्या हत्तींच्या कळपात सिंह निःशंकपणे चालत जातो, त्याप्रमाणे श्रीरामांच्या प्रतापाचे मनात स्मरण करून तो निर्भयपणे नमस्कार करून सभेत बसला.॥ १९॥
</details>

<details><summary>मूल (चौपाई)</summary>

कह दसकंठ कवन तैं बंदर।  
मैं रघुबीर दूत दसकंधर॥  
मम जनकहि तोहि रही मिताई।  
तव हित कारन आयउँ भाई॥
</details>

<details><summary>अनुवाद (हिन्दी)</summary>

रावण म्हणाला, ‘अरे वानरा, तू कोण आहेस?’ अंगद म्हणाला, ‘हे दशग्रीवा, मी श्रीरघुवीरांचा दूत आहे. माझ्या पित्याची व तुमची मैत्री होती. म्हणून हे बंधू, मी तुमच्या भल्यासाठी आलो आहे.॥ १॥
</details>

<details><summary>मूल (चौपाई)</summary>

उत्तम कुल पुलस्ति कर नाती।  
सिव बिरंचि पूजेहु बहु भाँती॥  
बर पायहु कीन्हेहु सब काजा।  
जीतेहु लोकपाल सब राजा॥
</details>

<details><summary>अनुवाद (हिन्दी)</summary>

तुमचे कुल उत्तम आहे. तुम्ही पुलस्त्य ऋषींचे नातू आहात. तुम्ही शिव व ब्रह्मदेवांची अनेक प्रकारे पूजा केली आहे. त्यांच्याकडून वर मिळवून सर्व कार्ये सिद्ध केली आहेत. लोकपालांना आणि सर्व राजांना तुम्ही जिंकून घेतले आहे.॥ २॥
</details>

<details><summary>मूल (चौपाई)</summary>

नृप अभिमान मोह बस किंबा।  
हरि आनिहु सीता जगदंबा॥  
अब सुभ कहा सुनहु तुम्ह मोरा।  
सब अपराध छमिहि प्रभु तोरा॥
</details>

<details><summary>अनुवाद (हिन्दी)</summary>

राजमदामुळे किंवा मोहामुळे तुम्ही जगज्जननी सीतेला हरण करून आणले आहे. आता तुम्ही माझे हिताचे सांगणे ऐका. त्यामुळे श्रीराम तुमचे सर्व अपराध क्षमा करतील.॥ ३॥
</details>

<details><summary>मूल (चौपाई)</summary>

दसन गहहु तृन कंठ कुठारी।  
परिजन सहित संग निज नारी॥  
सादर जनकसुता करि आगें।  
एहि बिधि चलहु सकल भय त्यागें॥
</details>

<details><summary>अनुवाद (हिन्दी)</summary>

दाती तृण धरा. (म्हणजेच गाईप्रमाणे दीन होऊन जा.) गळ्यात कुऱ्हाड घाला (म्हणजेच अभिमान सोडून जा.) आणि कुटुंबियांसह आपल्या स्त्रियांना बरोबर घेऊन, आदराने जानकीला पुढे करून सर्व प्रकारचे भय सोडून चला.॥ ४॥
</details>

### दोहा


<details><summary>मूल (दोहा)</summary>

प्रनतपाल रघुबंसमनि त्राहि त्राहि अब मोहि।  
आरत गिरा सुनत प्रभु अभय करैगो तोहि॥ २०॥
</details>

<details><summary>अनुवाद (हिन्दी)</summary>

आणि ‘हे शरणागताचे पालन करणारे रघुवंशशिरोमणी श्रीराम, माझे रक्षण करा, रक्षण करा.’ अशी आर्त प्रार्थना करा. ती आर्त हाक ऐकताच प्रभू तुमच्या सर्व अपराधांना क्षमा करतील.’॥ २०॥
</details>

<details><summary>मूल (चौपाई)</summary>

रे कपिपोत बोलु संभारी।  
मूढ़ न जानेहि मोहि सुरारी॥  
कहु निज नाम जनक कर भाई।  
केहि नातें मानिऐ मिताई॥
</details>

<details><summary>अनुवाद (हिन्दी)</summary>

रावण म्हणाला, ‘अरे वानराच्या पोरा! सांभाळून बोल. मूर्खा, देवांचाही शत्रू असलेल्या मला तू ओळखले नाहीस? अरे बाबा! स्वतःचे आणि आपल्या बापाचे नाव तर सांग. कोणत्या नात्याने तू मैत्री जोडलीस?’॥ १॥
</details>

<details><summary>मूल (चौपाई)</summary>

अंगद नाम बालि कर बेटा।  
तासों कबहुँ भई ही भेटा॥  
अंगद बचन सुनत सकुचाना।  
रहा बालि बानर मैं जाना॥
</details>

<details><summary>अनुवाद (हिन्दी)</summary>

अंगद म्हणाला, ‘माझे नाव अंगद आहे. मी बालीचा पुत्र आहे. त्यांच्याशी तुमची कधी भेट झाली होती काय?’ अंगदाचे बोलणे ऐकताच रावण ओशाळून गेला. आणि म्हणाला, ‘होय, मला आठवले. बाली नावाचा एक वानर होता खरा!॥ २॥
</details>

<details><summary>मूल (चौपाई)</summary>

अंगद तहीं बालि कर बालक।  
उपजेहु बंस अनल कुल घालक॥  
गर्भ न गयहु ब्यर्थ तुम्ह जायहु।  
निज मुख तापस दूत कहायहु॥
</details>

<details><summary>अनुवाद (हिन्दी)</summary>

अरे अंगदा, तू त्याचा मुलगा होय? अरे कुलनाशका, तू आपल्या कुलरूपी वेळूसाठी अग्नीच ठरलास. गर्भातच नष्ट का झाला नाहीस? तू उगाच जन्माला आलास, जो आपल्याच तोंडून तपस्व्याचा दूत म्हणू लागलास!॥ ३॥
</details>

<details><summary>मूल (चौपाई)</summary>

अब कहु कुसल बालि कहँ अहई।  
बिहँसि बचन तब अंगद कहई॥  
दिन दस गएँ बालि पहिं जाई।  
बूझेउ कुसल सखा उर लाई॥
</details>

<details><summary>अनुवाद (हिन्दी)</summary>

आता वालीची खुशाली सांग. हल्ली तो कुठे आहे?’ तेव्हा अंगद हसून म्हणाला, ‘दहा दिवसांनंतर स्वतःच वालीजवळ जाऊन आपल्या त्या मित्राला हृदयाशी कवटाळून त्यालाच खुशाली विचारा.॥ ४॥
</details>

<details><summary>मूल (चौपाई)</summary>

राम बिरोध कुसल जसि होई।  
सो सब तोहि सुनाइहि सोई॥  
सुनु सठ भेद होइ मन ताकें।  
श्रीरघुबीर हृदय नहिं जाकें॥
</details>

<details><summary>अनुवाद (हिन्दी)</summary>

श्रीरामांशी विरोध केला असता कशी खुशाली असते, ते तोच सर्व तुम्हांला सांगेल. हे मूर्खा, भेद-नीतीचा प्रभाव ज्याच्या मनात श्रीरघुवीर नसतील, त्याच्यावर पडतो.॥ ५॥
</details>

### दोहा


<details><summary>मूल (दोहा)</summary>

हम कुल घालक सत्य तुम्ह कुल पालक दससीस।  
अंधउ बधिर न अस कहहिं नयन कान तव बीस॥ २१॥
</details>

<details><summary>अनुवाद (हिन्दी)</summary>

मी तर कुलाचा नाश करणारा आहे, हे खरे, आणि रावणा, तू काय कुलाचा रक्षक आहेस? आंधळे-बहिरेसुद्धा असे म्हणणार नाहीत. तुला तर वीस डोळे आणि वीस कान आहेत.॥ २१॥
</details>

<details><summary>मूल (चौपाई)</summary>

सिव बिरंचि सुर मुनि समुदाई।  
चाहत जासु चरन सेवकाई॥  
तासु दूत होइ हम कुल बोरा।  
अइसिहुँ मति उर बिहर न तोरा॥
</details>

<details><summary>अनुवाद (हिन्दी)</summary>

शिव, ब्रह्मा इत्यादी देव आणि मुनि-समाज ज्यांच्या चरणांची सेवा करू इच्छितात, त्यांचा दूत बनून मी काय कुळाला बुडवणारा झालो? अरे, असे विचार मनात येऊनही तुझे हृदय विदीर्ण होत नाही?’॥ १॥
</details>

<details><summary>मूल (चौपाई)</summary>

सुनि कठोर बानी कपि केरी।  
कहत दसानन नयन तरेरी॥  
खल तव कठिन बचन सब सहऊँ।  
नीति धर्म मैं जानत अहऊँ॥
</details>

<details><summary>अनुवाद (हिन्दी)</summary>

अंगदाचे कठोर बोलणे ऐकून रावण डोळे वटारून म्हणाला, ‘अरे दुष्टा! मी तुझे सर्व टोचून बोलणे यासाठी सहन करीत आहे की, मी नीती आणि धर्म जाणतो.’॥ २॥
</details>

<details><summary>मूल (चौपाई)</summary>

कह कपि धर्मसीलता तोरी।  
हमहुँ सुनी कृत पर त्रिय चोरी॥  
देखी नयन दूत रखवारी।  
बूड़ि न मरहु धर्म ब्रतधारी॥
</details>

<details><summary>अनुवाद (हिन्दी)</summary>

अंगद म्हणाला, ‘तुझी धर्मशीलता मीही ऐकून आहे. तू पर-स्त्रीला चोरलेस आणि दूताचे रक्षण केल्याचे मी आपल्या डोळ्यांनी पाहिले आहे. अशा धर्माचे व्रत धारण करणाऱ्या तू जीव का नाही दिलास?॥ ३॥
</details>

<details><summary>मूल (चौपाई)</summary>

कान नाक बिनु भगिनि निहारी।  
छमा कीन्हि तुम्ह धर्म बिचारी॥  
धर्मसीलता तव जग जागी।  
पावा दरसु हमहुँ बड़भागी॥
</details>

<details><summary>अनुवाद (हिन्दी)</summary>

नाक-कान कापलेल्या बहिणीला पाहून तू धर्माचा विचार करून क्षमा केली होतीस. तुझी धर्मशीलता जग-जाहीर आहे. मी खरेच भाग्यवान, म्हणून मला तुझे दर्शन झाले.’॥ ४॥
</details>

### दोहा


<details><summary>मूल (दोहा)</summary>

जनि जल्पसि जड़ जंतु कपि सठ बिलोकु मम बाहु।  
लोकपाल बल बिपुल ससि ग्रसन हेतु सब राहु॥ २२(क)॥
</details>

<details><summary>अनुवाद (हिन्दी)</summary>

रावण म्हणाला, ‘अरे मूर्ख प्राण्या, वानरा, व्यर्थ बडबड करू नकोस. अरे मूर्खा, माझ्या भुजा तर बघ. या सर्व लोकपालांच्या विशाल बलरूपी चंद्राला ग्रासणारे राहू आहेत.॥ २२(क)॥
</details>

<details><summary>मूल (दोहा)</summary>

पुनि नभ सर मम कर निकर कमलन्हि पर करि बास।  
सोभत भयउ मराल इव संभु सहित कैलास॥ २२(ख)॥
</details>

<details><summary>अनुवाद (हिन्दी)</summary>

शिवाय तू ऐकलेच असशील की, आकाशरूपी तलावामध्ये माझ्या भुजारूपी कमळांवर राहून शिवांसह कैलासपर्वत हंसासारखा शोभून दिसत होता.॥ २२(ख)॥
</details>

<details><summary>मूल (चौपाई)</summary>

तुम्हरे कटक माझ सुनु अंगद।  
मो सन भिरिहि कवन जोधा बद॥  
तव प्रभु नारि बिरहँ बलहीना।  
अनुज तासु दुख दुखी मलीना॥
</details>

<details><summary>अनुवाद (हिन्दी)</summary>

अरे अंगदा, ऐक. तुझ्या सेनेत कोण योद्धा असा आहे की, जो माझ्याशी भिडू शकेल? तुझा स्वामी तर स्त्रीच्या वियोगामुळे दुबळा झाला आहे आणि त्याचा धाकटा भाऊ त्याच्या दुःखामुळे दुःखी व उदास आहे.॥ १॥
</details>

<details><summary>मूल (चौपाई)</summary>

तुम्ह सुग्रीव कूलद्रुम दोऊ।  
अनुज हमार भीरु अति सोऊ॥  
जामवंत मंत्री अति बूढ़ा।  
सो कि होइ अब समरारूढ़ा॥
</details>

<details><summary>अनुवाद (हिन्दी)</summary>

तू आणि सुग्रीव हे नदीच्या दोन्ही तटावरील वृक्ष आहात. उरला माझा लहान भाऊ. तो तर फारच भित्रा. मंत्री जांबवान फार म्हातारा आहे. तो आता लढाईला कसा तयार होणार!॥ २॥
</details>

<details><summary>मूल (चौपाई)</summary>

सिल्पिकर्म जानहिं नल नीला।  
है कपि एक महा बलसीला॥  
आवा प्रथम नगरु जेहिं जारा।  
सुनत बचन कह बालिकुमारा॥
</details>

<details><summary>अनुवाद (हिन्दी)</summary>

नल-नील हे तर कारागीर. त्यांना लढायचे काय माहीत? हां! एक वानर नक्की महाबलवान आहे, हे खरे. तो प्रथम येथे आला होता आणि त्याने लंका जाळली होती.’ हे बोलणे ऐकताच अंगद म्हणाला.॥ ३॥
</details>

<details><summary>मूल (चौपाई)</summary>

सत्य बचन कहु निसिचर नाहा।  
साँचेहुँ कीस कीन्ह पुर दाहा॥  
रावन नगर अल्प कपि दहई।  
सुनि अस बचन सत्य को कहई॥
</details>

<details><summary>अनुवाद (हिन्दी)</summary>

‘हे राक्षसराज, खरे सांग. खरोखरच त्या वानराने तुझे नगर जाळले होते काय? रावणासारख्या जगद्विजयी योद्धॺाचे नगर एका छोटॺाशा वानराने जाळले, हे ऐकून ते खरे कोण म्हणेल?॥ ४॥
</details>

<details><summary>मूल (चौपाई)</summary>

जो अति सुभट सराहेहु रावन।  
सो सुग्रीव केर लघु धावन॥  
चलइ बहुत सो बीर न होई।  
पठवा खबरि लेन हम सोई॥
</details>

<details><summary>अनुवाद (हिन्दी)</summary>

हे रावणा, ज्याला तू मोठा योद्धा मानून प्रशंसा केलीस, तो तर सुग्रीवाचा एक छोटासा धावत जाणारा निरोप्या आहे. तो फार चालतो. तो वीर नव्हे. त्याला तर आम्ही फक्त बातमी आणण्यासाठी पाठविला होता.॥ ५॥
</details>

### दोहा


<details><summary>मूल (दोहा)</summary>

सत्य नगरु कपि जारेउ बिनु प्रभु आयसु पाइ।  
फिरि न गयउ सुग्रीव पहिं तेहिं भय रहा लुकाइ॥ २३(क)॥
</details>

<details><summary>अनुवाद (हिन्दी)</summary>

खरोखरच त्या वानराने प्रभूंच्या आज्ञेविना तुमचे नगर जाळून टाकले काय? मला वाटले, याच भीतीमुळे तो परत आल्यावर सुग्रीवाजवळ गेला नाही आणि कुठे तरी लपला आहे.॥ २३ (क)॥
</details>

<details><summary>मूल (दोहा)</summary>

सत्य कहहि दसकंठ सब मोहि न सुनि कछु कोह।  
कोउ न हमारें कटक अस तो सन लरत जो सोह॥ २३(ख)॥
</details>

<details><summary>अनुवाद (हिन्दी)</summary>

हे रावणा! तू सांगतोस ते सर्व खरे आहे. ते ऐकल्यावर मला राग नाही आला. खरोखरच आमच्या सेनेमध्ये असा कोणीही नाही की, जो तुझ्याशी लढण्याच्या पात्रतेचा आहे?॥ २३ (ख)॥
</details>

<details><summary>मूल (दोहा)</summary>

प्रीति बिरोध समान सन करिअ नीति असि आहि।  
जौं मृगपति बध मेडुकन्हि भल कि कहइ कोउ ताहि॥ २३(ग)॥
</details>

<details><summary>अनुवाद (हिन्दी)</summary>

प्रीती व वैर बरोबरीच्याशीच केली पाहिजे, अशीच नीती आहे. सिंहाने जर बेडकांना मारले, तर त्याला कुणी शूर म्हणेल?॥ २३ (ग)॥
</details>

<details><summary>मूल (दोहा)</summary>

जद्यपि लघुता राम कहुँ तोहि बधें बड़ दोष।  
तदपि कठिन दसकंठ सुनु छत्र जाति कर रोष॥ २३(घ)॥
</details>

<details><summary>अनुवाद (हिन्दी)</summary>

जरी तुला मारण्यात श्रीरामांचा कमीपणा आहे आणि त्यात मोठा दोषही आहे, तरी हे रावणा, क्षत्रिय जातीचा क्रोध फार अनावर असतो.’॥ २३(घ)॥
</details>

<details><summary>मूल (दोहा)</summary>

बक्र उक्ति धनु बचन सर हृदय दहेउ रिपु कीस।  
प्रतिउत्तर सड़सिन्ह मनहुँ काढ़त भट दससीस॥ २३(ङ)॥
</details>

<details><summary>अनुवाद (हिन्दी)</summary>

वक्रोक्तिरूपी धनुष्याने वचनरूपी बाण मारून अंगदाने शत्रूच्या हृदयाचा जळफळाट केला. वीर रावण ते बाण जणू प्रत्युत्तररूपी चिमटॺाने काढत होता.॥ २३(ङ)॥
</details>

<details><summary>मूल (दोहा)</summary>

हँसि बोलेउ दसमौलि तब कपि कर बड़ गुन एक।  
जो प्रतिपालइ तासु हित करइ उपाय अनेक॥ २३(च)॥
</details>

<details><summary>अनुवाद (हिन्दी)</summary>

तेव्हा रावण हसून म्हणाला, ‘वानरामध्ये एक मोठा गुण आहे की,जो त्याला पाळतो, त्याचे तो अनेक उपायांनी कल्याण करण्याचा प्रयत्न करतो.॥ २३(च)॥
</details>

<details><summary>मूल (चौपाई)</summary>

धन्य कीस जो निज प्रभु काजा।  
जहँ तहँ नाचइ परिहरि लाजा॥  
नाचि कूदि करि लोग रिझाई।  
पति हित करइ धर्म निपुनाई॥
</details>

<details><summary>अनुवाद (हिन्दी)</summary>

धन्य आहे वानराची! तो आपल्या मालकासाठी लाज सोडून कोठेही नाचतो. नाचून, उडॺा मारून लोकांना खूष करून तो मालकाचे हित करतो. ही त्याची धर्म-निपुणता आहे.॥ १॥
</details>

<details><summary>मूल (चौपाई)</summary>

अंगद स्वामिभक्त तव जाती।  
प्रभु गुन कस न कहसि एहि भाँती॥  
मैं गुन गाहक परम सुजाना।  
तव कटु रटनि करउँ नहिं काना॥
</details>

<details><summary>अनुवाद (हिन्दी)</summary>

हे अंगदा! तुझी जात स्वामिभक्त आहे. (तर मग) तू आपल्या मालकाचे गुण अशा प्रकारे का बरे गाणार नाहीस? मी गुणांचा आदर करणारा आणि अत्यंत समजूनदार आहे. त्यामुळेच तुझ्या या जळजळीत बडबडीकडे लक्ष देत नाही.’॥ २॥
</details>

<details><summary>मूल (चौपाई)</summary>

कह कपि तव गुन गाहकताई।  
सत्य पवनसुत मोहि सुनाई॥  
बन बिधंसि सुत बधि पुर जारा।  
तदपि न तेहिं कछु कृत अपकारा॥
</details>

<details><summary>अनुवाद (हिन्दी)</summary>

अंगदाने म्हटले, ‘तुझी खरी गुणग्राहकता तर मला हनुमानाने सांगितली होती. त्याने अशोकवनाचा विध्वंस करून, तुझ्या पुत्राला मारून, नगर जाळले होते. तरीसुद्धा (तू तुझ्या गुणग्राहकतेमुळेच समजलास की,) त्याने तुझ्यावर काहीच अपकार केला नाही.॥ ३॥
</details>

<details><summary>मूल (चौपाई)</summary>

सोइ बिचारि तव प्रकृति सुहाई।  
दसकंधर मैं कीन्हि ढिठाई॥  
देखेउँ आइ जो कछु कपि भाषा।  
तु्म्हरें लाज न रोष न माखा॥
</details>

<details><summary>अनुवाद (हिन्दी)</summary>

तुझा तोच सुंदर स्वभाव विचारात घेऊन हे दशग्रीवा! मी थोडी धृष्टता केली आहे. हनुमानाने जे काही सांगितले होते, ते येथे येऊन मी प्रत्यक्षच पाहिले की, तुला लाजही नाही, क्रोधही नाही आणि चीडही नाही.’॥ ४॥
</details>

<details><summary>मूल (चौपाई)</summary>

जौं असि मति पितु खाए कीसा।  
कहि अस बचन हँसा दससीसा॥  
पितहि खाइ खातेउँ पुनि तोही।  
अबहीं समुझि परा कछु मोही॥
</details>

<details><summary>अनुवाद (हिन्दी)</summary>

रावण म्हणाला, ‘अरे वानरा! तुझी अशी बुद्धी आहे, म्हणूनच तू बापाला खाऊन टाकलेस.’ असे म्हणून रावण हसला. अंगद म्हणाला, ‘बापाला खाल्‍ल्यावर तुम्हांलाही खाल्ले असते, परंतु आता लगेच माझ्या मनात वेगळीच गोष्ट आली आहे.॥ ५॥
</details>

<details><summary>मूल (चौपाई)</summary>

बालि बिमल जस भाजन जानी।  
हतउँ न तोहि अधम अभिमानी॥  
कहु रावन रावन जग केते।  
मैं निज श्रवन सुने सुनु जेते॥
</details>

<details><summary>अनुवाद (हिन्दी)</summary>

अरे नीच अभिमान्या, वालीच्या निर्मळ कीर्तीस पात्र झाल्याचे समजून मी तुला मारत नाही. आता हे सांग की, जगात किती रावण आहेत? मी जितके रावण कानांनी ऐकलेत, ते ऐक.॥ ६॥
</details>

<details><summary>मूल (चौपाई)</summary>

बलिहि जितन एक गयउ पताला।  
राखेउ बाँधि सिसुन्ह हयसाला॥  
खेलहिं बालक मारहिं जाई।  
दया लागि बलि दीन्ह छोड़ाई॥
</details>

<details><summary>अनुवाद (हिन्दी)</summary>

एक रावण तर बलीला जिंकण्यासाठी पाताळात गेला होता, तेव्हा मुलांनी त्याला पागेत बांधून घातले. मुले खेळत होती आणि जवळ जाऊन त्याला मारत होती. बळीला दया आली, तेव्हा त्याने त्याला सोडून दिले.॥ ७॥
</details>

<details><summary>मूल (चौपाई)</summary>

एक बहोरि सहसभुज देखा।  
धाइ धरा जिमि जंतु बिसेषा॥  
कौतुक लागि भवन लै आवा।  
सो पुलस्ति मुनि जाइ छोड़ावा॥
</details>

<details><summary>अनुवाद (हिन्दी)</summary>

मग सहस्रार्जुनाने एक रावण पाहिला. त्याने धावत जाऊन एखाद्या विचित्र प्राण्यासारखे समजून त्याला पकडले. मजा म्हणून तो घरी घेऊन आला, तेव्हा पुलस्त्य मुनींनी जाऊन त्याला सोडविले.॥ ८॥
</details>

### दोहा


<details><summary>मूल (दोहा)</summary>

एक कहत मोहि सकुच अति रहा बालि कीं काँख।  
इन्ह महुँ रावन तैं कवन सत्य बदहि तजि माख॥ २४॥
</details>

<details><summary>अनुवाद (हिन्दी)</summary>

एका रावणाची गोष्ट सांगताना मला संकोच वाटत आहे. तो बराच वेळ वालीच्या काखेत होता. यांपैकी तू कोणता रावण? न चिडता खरेखरे सांग.’॥ २४॥
</details>

<details><summary>मूल (चौपाई)</summary>

सुनु सठ सोइ रावन बलसीला।  
हरगिरि जान जासु भुज लीला॥  
जान उमापति जासु सुराई।  
पूजेउँ जेहि सिर सुमन चढ़ाई॥
</details>

<details><summary>अनुवाद (हिन्दी)</summary>

रावण म्हणाला, ‘अरे मूर्खा, मी तोच रावण आहे, ज्याच्या भुजांची करामत कैलास पर्वत जाणतो, ज्याची शूरता उमापती महादेव जाणतात, ज्यांना मी आपली शिररूपी पुष्पे अर्पण करून त्यांची पूजा केली होती.॥ १॥
</details>

<details><summary>मूल (चौपाई)</summary>

सिर सरोज निज करन्हि उतारी।  
पूजेउँ अमित बार त्रिपुरारी॥  
भुज बिक्रम जानहिं दिगपाला।  
सठ अजहूँ जिन्ह कें उर साला॥
</details>

<details><summary>अनुवाद (हिन्दी)</summary>

शिररूपी कमळे आपल्या हातांनी कापून मी अनेकदा त्रिपुरारी शिवांची पूजा केली आहे. अरे मूर्खा, माझ्या भुजांचा पराक्रम दिक्पालांना ठाऊक आहे. आजही त्यांच्या मनात तो बोचत आहे.॥ २॥
</details>

<details><summary>मूल (चौपाई)</summary>

जानहिं दिग्गज उर कठिनाई।  
जब जब भिरउँ जाइ बरिआई॥  
जिन्ह के दसन कराल न फूटे।  
उर लागत मूलक इव टूटे॥
</details>

<details><summary>अनुवाद (हिन्दी)</summary>

दिग्गज माझी छाती किती कठोर आहे, ते जाणतात. जेव्हा जेव्हा मी जोराने जाऊन त्यांना भिडलो, तेव्हा त्यांचे दात माझ्या छातीवर व्रणसुद्धाकरू शकले नाहीत. उलट माझ्या छातीला ते लागताच मुळ्याप्रमाणे तुटून गेले.॥ ३॥
</details>

<details><summary>मूल (चौपाई)</summary>

जासु चलत डोलति इमि धरनी।  
चढ़त मत्त गज जिमि लघु तरनी॥  
सोइ रावन जग बिदित प्रतापी।  
सुनेहि न श्रवन अलीक प्रलापी॥
</details>

<details><summary>अनुवाद (हिन्दी)</summary>

मी चालतो तेव्हा पृथ्वी हादरते, ज्याप्रमाणे छोटॺा नावेत मस्त झालेला हत्ती चढतो तेव्हा ती डगमगते. मीच तो जगप्रसिद्ध प्रतापी रावण आहे. अरे, खोटी बकबक करणाऱ्या, तू कधी आपल्या कानांनी माझ्याबद्दल ऐकले नाहीस काय?॥ ४॥
</details>

### दोहा


<details><summary>मूल (दोहा)</summary>

तेहि रावन कहँ लघु कहसि नर कर करसि बखान।  
रे कपि बर्बर खर्ब खल अब जाना तव ग्यान॥ २५॥
</details>

<details><summary>अनुवाद (हिन्दी)</summary>

त्या महान प्रतापी व जगप्रसिद्ध मज रावणाला छोटा म्हणतोस? आणि माणसाला मोठा म्हणतोस? अरे दुष्टा, असभ्य व क्षुद्र माकडा, आता मला तुझे शहाणपण समजले.’॥ २५॥
</details>

<details><summary>मूल (चौपाई)</summary>

सुनि अंगद सकोप कह बानी।  
बोलु सँभारि अधम अभिमानी॥  
सहसबाहु भुज गहन अपारा।  
दहन अनल सम जासु कुठारा॥
</details>

<details><summary>अनुवाद (हिन्दी)</summary>

रावणाचे हे बोलणे ऐकून अंगद रागाने म्हणाला, ‘अरे नीच गर्विष्ठा, सांभाळून बोल. ज्याचा परशू सहस्रबाहूच्या भुजारूपी अपार वनास जाळण्यासाठी अग्नीप्रमाणे होता,॥ १॥
</details>

<details><summary>मूल (चौपाई)</summary>

जासु परसु सागर खर धारा।  
बूड़े नृप अगनित बहु बारा॥  
तासु गर्ब जेहि देखत भागा।  
सो नर क्यों दससीस अभागा॥
</details>

<details><summary>अनुवाद (हिन्दी)</summary>

ज्याच्या परशुरूपी समुद्राच्या प्रचंड प्रवाहामध्ये अगणित राजे अनेक वेळा बुडून गेले, त्या परशुरामांचा गर्व ज्यांना पहाताच गळून गेला, अरे अभागी दशमुखा! ते मनुष्य कसे असतील?॥ २॥
</details>

<details><summary>मूल (चौपाई)</summary>

राम मनुज कस रे सठ बंगा।  
धन्वी कामु नदी पुनि गंगा॥  
पसु सुरधेनु कल्पतरु रूखा।  
अन्न दान अरु रस पीयूषा॥
</details>

<details><summary>अनुवाद (हिन्दी)</summary>

अरे मूर्ख उन्मत्ता! ते श्रीरामचंद्र काय मनुष्य आहेत? कामदेव हा काय सामान्य धनुर्धारी आहे? आणि गंगा ही सामान्य नदी आहे काय? कामधेनू ही सामान्य गाय आहे काय? कल्पवृक्ष सामान्य झाड आहे काय? अन्नदान हे दान आहे काय? आणि अमृत हा रस आहे काय?॥ ३॥
</details>

<details><summary>मूल (चौपाई)</summary>

बैनतेय खग अहि सहसानन।  
चिंतामनि पुनि उपल दसानन॥  
सुनु मतिमंद लोक बैकुंठा।  
लाभ कि रघुपति भगति अकुंठा॥
</details>

<details><summary>अनुवाद (हिन्दी)</summary>

गरुड हा काय सामान्य पक्षी आहे? शेष काय साधा सर्प आहे? अरे रावणा! चिंतामणीसुद्धा साधा दगड आहे काय? अरे मूर्खा, आणखी ऐक. वैकुंठसुद्धा सामान्य लोक आहे काय? श्रीरघुनाथांची अखंड भक्ती म्हणजे साधा लाभ आहे काय?॥ ४॥
</details>

### दोहा


<details><summary>मूल (दोहा)</summary>

सेन सहित तव मान मथि बन उजारि पुर जारि।  
कस रे सठ हनुमान कपि गयउ जो तव सुत मारि॥ २६॥
</details>

<details><summary>अनुवाद (हिन्दी)</summary>

सेनेसह तुझा मान मर्दन करून, अशोकवन उध्वस्त करून आणि तुझ्या पुत्राला मारून लंका नगरी जाळून जो परत गेला, ज्याचे तू काहीही वाकडे करू शकला नाहीस, अरे दुष्टा, तो हनुमान साधा वानर आहे काय?॥ २६॥
</details>

<details><summary>मूल (चौपाई)</summary>

सुनु रावन परिहरि चतुराई।  
भजसि न कृपासिंधु रघुराई॥  
जौं खल भएसि राम कर द्रोही।  
ब्रह्म रुद्र सक राखि न तोही॥
</details>

<details><summary>अनुवाद (हिन्दी)</summary>

अरे रावणा, आपले मोठेपण सोडून देऊन ऐक. कृपेचे समुद्र असलेल्या प्रभू श्रीरघुनाथांचे तू भजन का करीत नाहीस? अरे दुष्टा, तू श्रीरामांचा वैरी झालास, तर तुला ब्रह्मदेव व रुद्रसुद्धा वाचवू शकणार नाहीत.॥ १॥
</details>

<details><summary>मूल (चौपाई)</summary>

मूढ़ बृथा जनि मारसि गाला।  
राम बयर अस होइहि हाला॥  
तव सिर निकर कपिन्ह के आगें।  
परिहहिं धरनि राम सर लागें॥
</details>

<details><summary>अनुवाद (हिन्दी)</summary>

हे मूढा, फुकटची घमेंड मिरवू नकोस. श्रीरामांशी वैर केल्याने तुझी स्थिती अशी होईल की, तुझी मुंडकी श्रीरामांचे बाण लागताच वानरांसमोर जमिनीवर पडतील॥ २॥
</details>

<details><summary>मूल (चौपाई)</summary>

ते तव सिर कंदुक सम नाना।  
खेलिहहिं भालु कीस चौगाना॥  
जबहिं समर कोपिहि रघुनायक।  
छुटिहहिं अति कराल बहु सायक॥
</details>

<details><summary>अनुवाद (हिन्दी)</summary>

आणि अस्वले व वानरे तुझी ती मुंडकी चेंडूप्रमाणे उडवून चेंडूचा खेळ खेळतील. जेव्हा श्रीरघुनाथ युद्ध करतील आणि त्यांचे पुष्कळ अत्यंत तीक्ष्ण बाण सुटतील,॥ ३॥
</details>

<details><summary>मूल (चौपाई)</summary>

तब कि चलिहिअस गाल तुम्हारा।  
अस बिचारि भजु राम उदारा॥  
सुनत बचन रावन परजरा।  
जरत महानल जनु घृत परा॥
</details>

<details><summary>अनुवाद (हिन्दी)</summary>

तेव्हा तुझी अशी वटवट चालेल? असा विचार करून कृपाळू श्रीरामांना भज.’ अंगदाचे हे बोलणे ऐकून रावणाच्या अंगाची लाही लाही झाली. जणू जळणाऱ्या प्रचंड आगीमध्ये तूप पडले.॥ ४॥
</details>

### दोहा


<details><summary>मूल (दोहा)</summary>

कुंभकरन अस बंधु मम सुत प्रसिद्ध सक्रारि।  
मोेर पराक्रम नहिं सुनेहि जितेउँ चराचर झारि॥ २७॥
</details>

<details><summary>अनुवाद (हिन्दी)</summary>

तो म्हणाला, ‘अरे मूर्खा, कुंभकर्णासारखा माझा भाऊ आहे, इंद्राला जिंकणारा सुप्रसिद्ध मेघनाद माझा पुत्र आहे आणि माझा पराक्रम तर तू ऐकलाच नाहीस की, मी संपूर्ण चराचर जग जिंकून घेतले आहे.॥ २७॥
</details>

<details><summary>मूल (चौपाई)</summary>

सठ साखामृग जोरि सहाई।  
बाँधा सिंधु इहइ प्रभुताई॥  
नाघहिं खग अनेक बारीसा।  
सूर न होहिं ते सुनु सब कीसा॥
</details>

<details><summary>अनुवाद (हिन्दी)</summary>

अरे दुष्टा, वानरांची मदत घेऊन तुझ्या स्वामींनी समुद्राला बांध घातला.हाच काय तो त्यांचा मोठेपणा! समुद्र तर अनेक पक्षी ओलांडून जातात, परंतु त्यामुळे ते सर्व काही शूरवीर ठरत नाहीत. अरे मूर्ख माकडा, ऐक.॥ १॥
</details>

<details><summary>मूल (चौपाई)</summary>

मम भुज सागर बल जल पूरा।  
जहँ बूड़े बहु सुर नर सूरा॥  
बीस पयोधि अगाध अपारा।  
को अस बीर जो पाइहि पारा॥
</details>

<details><summary>अनुवाद (हिन्दी)</summary>

माझा एक एक भुजारूपी समुद्र बलरूपी जलाने भरलेला आहे.त्यामध्ये पुष्कळसे शूर देव व मनुष्य बुडाले आहेत. सांग, माझ्या या अथांग व अपार वीस भुजांच्या समुद्रांना ओलांडेल असा कोण शूर आहे?॥ २॥
</details>

<details><summary>मूल (चौपाई)</summary>

दिगपालन्ह मैं नीर भरावा।  
भूप सुजस खल मोहि सुनावा॥  
जौं पै समर सुभट तव नाथा।  
पुनि पुनि कहसि जासु गुन गाथा॥
</details>

<details><summary>अनुवाद (हिन्दी)</summary>

अरे दुष्टा, मी दिक्पालांना पाणी भरायला लावले आणि तू एका राजाची कीर्ती मला सांगतोस? ज्याचे गुणगान तू वारंवार सांगत आहेस, तो तुझा मालक युद्धात लढणारा योद्धा आहे, ॥ ३॥
</details>

<details><summary>मूल (चौपाई)</summary>

तौ बसीठ पठवत केहि काजा।  
रिपु सन प्रीति करत नहिं लाजा॥  
हरगिरि मथन निरखु मम बाहू।  
पुनि सठ कपि निज प्रभुहि सराहू॥
</details>

<details><summary>अनुवाद (हिन्दी)</summary>

तर त्याने दूत कशाला पाठवला आहे? शत्रूशी तह करताना त्याला लाज वाटत नाही? प्रथम कैलासाचे मंथन करणाऱ्या माझ्या भुजांकडे बघ. मग हे मूर्ख वानरा! आपल्या मालकाची प्रशंसा कर.॥ ४॥
</details>

### दोहा


<details><summary>मूल (दोहा)</summary>

सूर कवन रावन सरिस स्वकर काटि जेहिं सीस।  
हुने अनल अति हरष बहु बार साखि गौरीस॥ २८॥
</details>

<details><summary>अनुवाद (हिन्दी)</summary>

रावणासारखा वीर आहे कोण? त्याने आपलीच शिरे तोडून अत्यंत आनंदाने अनेक वेळा अग्नीमध्ये होम केलेली आहेत. गौरीपती शिव हे या गोष्टीला साक्ष आहेत.॥ २८॥
</details>

<details><summary>मूल (चौपाई)</summary>

जरत बिलोकेउँ जबहिं कपाला।  
बिधि के लिखे अंक निज भाला॥  
नर कें कर आपन बध बाँची।  
हसेउँ जानि बिधि गिरा असाँची॥
</details>

<details><summary>अनुवाद (हिन्दी)</summary>

मस्तके जळत असताना मी आपल्या ललाटावर लिहिलेली विधात्याची अक्षरे पाहिली, तेव्हा ‘मनुष्याच्या हातून माझा मृत्यू होणार’ हे वाचून विधात्याची ती अक्षरे असत्य समजून मी हसलो.॥ १॥
</details>

<details><summary>मूल (चौपाई)</summary>

सोउ मन समुझि त्रास नहिं मोरें।  
लिखा बिरंचि जरठ मति भोरें॥  
आन बीर बल सठ मम आगें।  
पुनि पुनि कहसि लाज पति त्यागें॥
</details>

<details><summary>अनुवाद (हिन्दी)</summary>

ती गोष्ट समजल्यावरही माझ्या मनाला भय वाटले नाही. मला वाटते की, म्हाताऱ्या ब्रह्मदेवाने बुद्धिभ्रम झाल्यामुळे असे लिहिले आहे. अरे मूर्खा, तू लाज आणि मर्यादा सोडून माझ्यासमोर वारंवार दुसऱ्या वीराचे बल काय सांगतोस?’॥ २॥
</details>

<details><summary>मूल (चौपाई)</summary>

कह अंगद सलज्ज जग माहीं।  
रावन तोहि समान कोउ नाहीं॥  
लाजवंत तव सहज सुभाऊ।  
निज मुख निज गुन कहसि न काऊ॥
</details>

<details><summary>अनुवाद (हिन्दी)</summary>

अंगद म्हणाला, ‘अरे रावणा, तुझ्यासारखा लज्जावान जगात कोणी नाही. लाज हा तर तुझा सहज स्वभाव आहे. तू आपल्या तोंडाने आपले गुण कधी सांगत नाहीस.॥ ३॥
</details>

<details><summary>मूल (चौपाई)</summary>

सिर अरु सैल कथा चित रही।  
ताते बार बीस तैं कही॥  
सो भुजबल राखेहु उर घाली।  
जीतेहु सहसबाहु बलि बाली॥
</details>

<details><summary>अनुवाद (हिन्दी)</summary>

शिरे तोडणे आणि कैलास पर्वत उचलल्याची गोष्ट तुझ्या मनात ठसली आहे. म्हणून ती तू वीस एक वेळा सांगितलीस. परंतु तू ज्या भुजांनी सहस्रबाहू व वालीला जिंकलेस, ते आपल्या भुजांचे बळ मनातून टाळलेस.॥ ४॥
</details>

<details><summary>मूल (चौपाई)</summary>

सुनु मतिमंद देहि अब पूरा।  
काटें सीस कि होइअ सूरा॥  
इंद्रजालि कहुँ कहिअ न बीरा।  
काटइ निज कर सकल सरीरा॥
</details>

<details><summary>अनुवाद (हिन्दी)</summary>

अरे मंदबुद्धीच्या, आता पुरे कर. शिर तोडल्याने कुणी शूरवीर होते काय? जादुगाराने जरी आपल्या हातांनी आपले शरीर कापले तरी, जादू करणाऱ्याला काही वीर म्हणता येत नाही.॥५॥
</details>

### दोहा


<details><summary>मूल (दोहा)</summary>

जरहिं पतंग मोह बस भार बहहिं खर बृंद।  
ते नहिं सूर कहावहिं समुझि देखु मतिमंद॥ २९॥
</details>

<details><summary>अनुवाद (हिन्दी)</summary>

अरे मूढा!, समजून घे. पतंग कीटक मोहामुळे आगीत जळून मरतात, गाढवांचे तांडे ओझे घेऊन चालतात, परंतु तेवढॺाने त्यांना कोणी शूर म्हणत नाहीत.॥ २९॥
</details>

<details><summary>मूल (चौपाई)</summary>

अब जनि बत बढ़ाव खल करही।  
सुनु मम बचन मान परिहरही॥  
दसमुख मैं न बसीठीं आयउँ।  
अस बिचारि रघुबीर पठायउँ॥
</details>

<details><summary>अनुवाद (हिन्दी)</summary>

अरे दुष्टा, आता बडबड करू नकोस, माझे म्हणणे ऐक आणि ताठा सोडून दे. हे दशमुखा, मी दूताप्रमाणे तह करायला आलो नाही. श्रीरघुवीरांनी असा विचार करून मला पाठविले आहे की,॥ १॥
</details>

<details><summary>मूल (चौपाई)</summary>

बार बार अस कहइ कृपाला।  
नहिं गजारि जसु बधें सृकाला॥  
मन महुँ समुझि बचन प्रभु केरे।  
सहेउँ कठोर बचन सठ तेरे॥
</details>

<details><summary>अनुवाद (हिन्दी)</summary>

कृपाळू श्रीराम वारंवार असे म्हणतात की, कोल्ह्याला मारल्याने सिंहाला कीर्ती मिळत नाही. अरे मूर्खा, प्रभूंचे म्हणणे मनापासून समजून घेऊनच मी तुझे कठोर बोलणे ऐकून घेतले.॥ २॥
</details>

<details><summary>मूल (चौपाई)</summary>

नाहिं त करि मुख भंजन तोरा।  
लै जातेउँ सीतहि बरजोरा॥  
जानेउँ तव बल अधम सुरारी।  
सूनें हरि आनिहि परनारी॥
</details>

<details><summary>अनुवाद (हिन्दी)</summary>

नाही तर तुझे तोंड तोडून सीतेला बळेच नेले असते. अरे अधमा, देवांच्या शत्रो, एकटी असताना परस्त्रीला तू चोरून आणलेस, तेव्हाच मी तुझे बळ जाणले.॥ ३॥
</details>

<details><summary>मूल (चौपाई)</summary>

तैं निसिचरपति गर्ब बहूता।  
मैं रघुपति सेवक कर दूता॥  
जौं न राम अपमानहि डरऊँ।  
तोहि देखत अस कौतुक करऊँ॥
</details>

<details><summary>अनुवाद (हिन्दी)</summary>

तू राक्षसांचा राजा आणि मोठा अहंकारी आहेस, परंतु मी श्रीरघुनाथांचा सेवक सुग्रीव याचा सेवक आहे. तर मी यात श्रीरामांचा अपमान होईल, म्हणून घाबरत नसतो, तर तुझ्या डोळ्यांसमोर अशी फजिती केली असती की,॥ ४॥
</details>

### दोहा


<details><summary>मूल (दोहा)</summary>

तोहि पटकि महि सेन हति चौपट करि तव गाउँ।  
तव जुबतिन्ह समेत सठ जनकसुतहि लै जाउँ॥ ३०॥
</details>

<details><summary>अनुवाद (हिन्दी)</summary>

तुला जमिनीवर आपटून, तुझ्या सेनेचा संहार करून आणि तुझे गाव नष्ट भ्रष्ट करून, अरे मूर्खा! तुझ्या स्त्रियांसह जानकीला घेऊन गेलो असतो.॥ ३०॥
</details>

<details><summary>मूल (चौपाई)</summary>

जौं अस करौं तदपि न बड़ाई।  
मुएहि बधें नहिं कछु मनुसाई॥  
कौल कामबस कृपिन बिमूढ़ा।  
अति दरिद्र अजसी अति बूढ़ा॥
</details>

<details><summary>अनुवाद (हिन्दी)</summary>

जरी मी असे केले तरीही त्यात माझा काही मोठेपणा नाही. मेलेल्याला मारण्यात काहीही बहादुरी नाही. वागमार्गी, कामी, कंजूष, अत्यंत मूढ, अत्यंत दरिद्री बदनाम आणि म्हातारा,॥ १॥
</details>

<details><summary>मूल (चौपाई)</summary>

सदा रोगबस संतत क्रोधी।  
बिष्नु बिमुख श्रुति संत बिरोधी॥  
तनु पोषक निंदक अघ खानी।  
जीवत सव सम चौदह प्रानी॥
</details>

<details><summary>अनुवाद (हिन्दी)</summary>

नेहमी रोगी असणारा, नित्य संतापणारा, भगवान विष्णूंना विन्मुख,वेद आणि संत-विरोधी, आपलेच शरीर पोसणारा, दुसऱ्याची निंदा करणारा आणि मोठा पापी, हे चौदा प्राणी जिवंतपणीच मेल्याप्रमाणे असतात.॥ २॥
</details>

<details><summary>मूल (चौपाई)</summary>

अस बिचारि खल बधउँ न तोही।  
अब जनि रिस उपजावसि मोही॥  
सुनि सकोप कह निसिचर नाथा।  
अधर दसन दसि मीजत हाथा॥
</details>

<details><summary>अनुवाद (हिन्दी)</summary>

अरे दुष्टा, या विचाराने मी तुला मारत नाही. आता तू माझा क्रोध वाढवू नकोस.’ अंगदाचे बोलणे ऐकून राक्षसराज दात-ओठ खात, क्रुद्ध होऊन हात चोळत म्हणाला,॥ ३॥
</details>

<details><summary>मूल (चौपाई)</summary>

रे कपि अधम मरन अब चहसी।  
छोटे बदन बात बड़ि कहसी॥  
कटु जल्पसि जड़ कपि बल जाकें।  
बल प्रताप बुधि तेज न ताकें॥
</details>

<details><summary>अनुवाद (हिन्दी)</summary>

‘अरे नीच माकडा, आता तुला मरायची इच्छा झाली आहे. म्हणून लहान तोंडी मोठा घास घेत आहेस. अरे मूर्ख माकडा, ज्याच्या बळावर तू कडवट बोलत आहेस, त्याच्यामध्ये बळ, प्रताप, बुद्धी व तेज हे काहीही नाही.॥ ४॥
</details>

### दोहा


<details><summary>मूल (दोहा)</summary>

अगुन अमान जानि तेहि दीन्ह पिता बनबास।  
सो दुख अरु जुबती बिरह पुनि निसि दिन मम त्रास॥ ३१(क)॥
</details>

<details><summary>अनुवाद (हिन्दी)</summary>

तो गुणहीन आणि मानहीन आहे, असे समजूनच पित्याने त्याला वनवास दिला. त्याला स्वतःचे दुःख, त्यावर तरुण पत्नीचा विरह आणि शिवाय रात्रंदिवस माझी भीती आहे.॥ ३१(क)॥
</details>

<details><summary>मूल (दोहा)</summary>

जिन्ह के बल कर गर्ब तोहि अइसे मनुज अनेक।  
खाहिं निसाचर दिवस निसि मूढ़ समुझु तजि टेक॥ ३१(ख)॥
</details>

<details><summary>अनुवाद (हिन्दी)</summary>

ज्याच्या बळावर तुला गर्व आहे, अशा अनेक मनुष्यांना राक्षस रात्रंदिवस खात असतात. अरे मूढा, हट्ट सोडून विचार कर.’॥ ३१(ख)॥
</details>

<details><summary>मूल (चौपाई)</summary>

जब तेहिं कीन्हि राम कै निंदा।  
क्रोधवंत अति भयउ कपिंदा॥  
हरि हर निंदा सुनइ जो काना।  
होइ पाप गोघात समाना॥
</details>

<details><summary>अनुवाद (हिन्दी)</summary>

जेव्हा रावणाने श्रीरामांची निंदा केली, तेव्हा कपिश्रेष्ठ अंगद अत्यंत क्रुद्ध झाला. कारण शास्त्रे असे म्हणतात की, आपल्या कानांनी भगवान विष्णू आणि शिव यांची निंदा ऐकणे, हे गोवधाच्या पापासारखे असते.॥ १॥
</details>

<details><summary>मूल (चौपाई)</summary>

कटकटान कपिकुंजर भारी।  
दुहु भुजदंड तमकि महि मारी॥  
डोलत धरनि सभासद खसे।  
चले भाजि भय मारुत ग्रसे॥
</details>

<details><summary>अनुवाद (हिन्दी)</summary>

वानरश्रेष्ठ अंगदाने मोठॺा जोराने दात खाल्ले आणि आवेशाने आपले भुजदंड पृथ्वीवर आपटले. पृथ्वी हादरली आणि आसनांवर बसलेले सभासद पडले आणि भयरूपी भुताने ग्रस्त होऊन पळाले.॥ २॥
</details>

<details><summary>मूल (चौपाई)</summary>

गिरत सँभारि उठा दसकंधर।  
भूतल परे मुकुट अति सुंदर॥  
कछु तेहिं लै निज सिरन्हि सँवारे।  
कछु अंगद प्रभु पास पबारे॥
</details>

<details><summary>अनुवाद (हिन्दी)</summary>

रावण पडता-पडता वाचला. त्याचे अत्यंत सुंदर मुकुट जमिनीवर पडले. काही त्याने उचलून आपल्या डोक्यावर व्यवस्थित बसविले आणि अंगदाने काही उचलून प्रभू श्रीरामांकडे फेकून दिले.॥ ३॥
</details>

<details><summary>मूल (चौपाई)</summary>

आवत मुकुट देखि कपि भागे।  
दिनहीं लूक परन बिधि लागे॥  
की रावन करि कोप चलाए।  
कुलिस चारि आवत अति धाए॥
</details>

<details><summary>अनुवाद (हिन्दी)</summary>

मुकुट येताना पाहून वानर पळू लागले. ते विचार करू लागले की, हे विधात्या, दिवसाही उल्कापात होऊ लागला काय? अथवा रावणाने रागारागाने चार वज्रे फेकली काय की, जी वेगाने येत आहेत?॥ ४॥
</details>

<details><summary>मूल (चौपाई)</summary>

कह प्रभु हँसि जनि हृदयँ डेराहू।  
लूक न असनि केतु नहिं राहू॥  
ए किरीट दसकंधर केरे।  
आवत बालितनय के प्रेरे॥
</details>

<details><summary>अनुवाद (हिन्दी)</summary>

प्रभूंनी हसत म्हटले, ‘घाबरू नका. या उल्का नव्हेत, वज्र नव्हे आणि केतू किंवा राहूही नव्हे. अरे बाबांनो! हे रावणाचे मुकुट आहेत. अंगदाने फेकले होते, ते येत आहेत.॥ ५॥
</details>

### दोहा


<details><summary>मूल (दोहा)</summary>

तरकि पवनसुत कर गहे आनि धरे प्रभु पास।  
कौतुक देखहिं भालु कपि दिनकर सरिस प्रकास॥ ३२(क)॥
</details>

<details><summary>अनुवाद (हिन्दी)</summary>

हनुमानाने उडी मारून ते हातांनी पकडले आणि प्रभूंजवळ आणून ठेवले. अस्वल व वानर मजा पाहू लागले. मुकुटांचा प्रकाश सूर्यासारखा होता.॥ ३२(क)॥
</details>

<details><summary>मूल (दोहा)</summary>

उहाँ सकोपि दसानन सब सन कहत रिसाइ।  
धरहु कपिहि धरि मारहु सुनि अंगद मुसुकाइ॥ ३२(ख)॥
</details>

<details><summary>अनुवाद (हिन्दी)</summary>

रावण सभेत रागाने सर्वांना म्हणाला, ‘माकडाला पकडा आणि मारून टाका.’ हे ऐकून अंगद हसू लागला.॥ ३२(ख)॥
</details>

<details><summary>मूल (चौपाई)</summary>

एहि बधि बेगि सुभट सब धावहु।  
खाहु भालु कपि जहँ जहँ पावहु॥  
मर्कटहीन करहु महि जाई।  
जिअत धरहु तापस द्वौ भाई॥
</details>

<details><summary>अनुवाद (हिन्दी)</summary>

रावण पुढे म्हणाला, ‘याला मारून सर्व योद्धे त्वरित धावा आणि जिथे कुठे अस्वल व वानर दिसेल, तिथे त्याला खाऊन टाका. पृथ्वी वानररहित करा आणि जाऊन त्या दोघा तपस्व्यांना जिवंत पकडून आणा.’॥ १॥
</details>

<details><summary>मूल (चौपाई)</summary>

पुनि सकोप बोलेउ जुबराजा।  
गाल बजावत तोहि न लाजा॥  
मरु गर काटि निलज कुलघाती।  
बल बिलोकि बिहरति नहिं छाती॥
</details>

<details><summary>अनुवाद (हिन्दी)</summary>

रावणाचे रागाने बोललेले शब्द ऐकून युवराज अंगद संतापून म्हणाला, ‘बकबक करायला तुला लाज वाटत नाही? अरे निर्लज्जा, अरे कुलनाशका, गळा कापून घेऊन आत्महत्या कर. माझे बळ पाहूनही तुझी छाती विदीर्ण होत नाही काय?॥ २॥
</details>

<details><summary>मूल (चौपाई)</summary>

रे त्रिय चोर कुमारग गामी।  
खल मल रासि मंदमति कामी॥  
सन्यपात जल्पसि दुर्बादा।  
भएसि कालबस खल मनुजादा॥
</details>

<details><summary>अनुवाद (हिन्दी)</summary>

अरे स्त्रीचोरा, अरे कुमार्गावर चालणाऱ्या, अरे दुष्टा, पापांच्या ढिगा, मंदबुद्धी आणि कामातुर तू वात झाल्याप्रमाणे कशाला भल भलते बरळत आहेस? अरे दुष्ट राक्षसा, तू काळाच्या तोंडी आहेस.॥ ३॥
</details>

<details><summary>मूल (चौपाई)</summary>

याको फलु पावहिगो आगें।  
बानर भालु चपेटन्हि लागें॥  
रामु मनुज बोलत असि बानी।  
गिरहिं न तव रसना अभिमानी॥
</details>

<details><summary>अनुवाद (हिन्दी)</summary>

नंतर जेव्हा वानर व अस्वले तुला बदडतील, तेव्हा तुला याचे फळ मिळेल. श्रीराम मनुष्य आहेत, असे म्हणताना अरे गर्विष्ठा, तुझ्या जिभा का झडल्या नाहीत?॥ ४॥
</details>

<details><summary>मूल (चौपाई)</summary>

गिरिहहिं रसना संसय नाहीं।  
सिरन्हि समेत समर महि माहीं॥
</details>

<details><summary>अनुवाद (हिन्दी)</summary>

तुझ्या जिभा डोक्यांबरोबरच रणभूमीत पडतील, यात काही शंका नाही.॥ ५॥
</details>

### सोरठा


<details><summary>मूल (दोहा)</summary>

सो नर क्यों दसकंध बालि बध्यो जेहिं एक सर।  
बीसहुँ लोचन अंध धिग तव जन्म कुजाति जड़॥ ३३(क)॥
</details>

<details><summary>अनुवाद (हिन्दी)</summary>

अरे दशकंधरा! ज्याने एकाच बाणाने वालीला मारले, तो मनुष्य कसा असेल? अरे कुजातीच्या मूर्खा! वीस डोळे असूनही तू आंधळा आहेस. तुझ्या जन्माचा धिक्कार असो.॥ ३३(क)॥
</details>

<details><summary>मूल (दोहा)</summary>

तव सोनित कीं प्यास तृषित राम सायक निकर।  
तजउँ तोहि तेहि त्रास कटु जल्पक निसिचर अधम॥ ३३(ख)॥
</details>

<details><summary>अनुवाद (हिन्दी)</summary>

श्रीरामचंद्रांचे बाणसमूह तुझ्या रक्ताचे पिपासू आहेत. ते तहानलेले राहू नयेत, या भीतीने अरे कटू बडबड करणाऱ्या नीच राक्षसा, मी तुला सोडून देतो.॥ ३३(ख)॥
</details>

<details><summary>मूल (चौपाई)</summary>

मैं तव दसन तोरिबे लायक।  
आयसु मोहि न दीन्ह रघुनायक॥  
असि रिस होति दसउ मुख तोरौं।  
लंका गहि समुद्र महँ बोरौं॥
</details>

<details><summary>अनुवाद (हिन्दी)</summary>

तुझे दात तोडायला मी समर्थ आहे, पण काय करू? श्रीरामांची मला आज्ञा नाही. मला असा क्रोध येतोय की, तुझी दाही तोंडे फोडून टाकावीत आणि तुझी लंका उचलून समुद्रात फेकून द्यावी.॥ १॥
</details>

<details><summary>मूल (चौपाई)</summary>

गूलरि फल समान तव लंका।  
बसहु मध्य तुम्ह जंतु असंका॥  
मैं बानर फल खात न बारा।  
आयसु दीन्ह न राम उदारा॥
</details>

<details><summary>अनुवाद (हिन्दी)</summary>

तुझी लंका उंबराच्या फळासारखी आहे. तुम्ही सर्व त्यातील किडे आहात आणि अज्ञानामुळे निर्भयपणे तिथे रहात आहात. मी वानर आहे. मला हे फळ खायला कितीसा वेळ लागला असता? परंतु कृपाळू श्रीरामचंद्रांनी तशी मला आज्ञा दिलेली नाही.’॥ २॥
</details>

<details><summary>मूल (चौपाई)</summary>

जुगुति सुनत रावन मुसुकाई।  
मूढ़ सिखिहि कहँ बहुत झुठाई॥  
बालि न कबहुँ गाल अस मारा।  
मिलि तपसिन्ह तैं भएसि लबारा॥
</details>

<details><summary>अनुवाद (हिन्दी)</summary>

अंगदाची युक्ती ऐकून रावण हसला आणि म्हणाला, ‘अरे मूर्खा, खोटे बोलायला तू कुठून शिकलास? वाली कधी अशा गप्पा मारत नव्हता. असे वाटते की, तपस्व्यांना भेटल्यामुळे तू लबाड झाला आहेस.’॥ ३॥
</details>

<details><summary>मूल (चौपाई)</summary>

साँचेहुँ मैं लबार भुज बीहा।  
जौं न उपारिउँ तव दस जीहा॥  
समुझि राम प्रताप कपि कोपा।  
सभा माझ पन करि पद रोपा॥
</details>

<details><summary>अनुवाद (हिन्दी)</summary>

अंगद म्हणाला, ‘अरे वीस भुजांच्या! जर तुझ्या दहाही जिभा मी उपटून टाकल्या नाही, तर मी खरोखर लबाड ठरेन.’ श्रीरामचंद्रांचा प्रताप आठवताच अंगद क्रुद्ध झाला आणि त्याने रावणाच्या सभेत प्रतिज्ञापूर्वक जमिनीवर पाय रोवला.॥ ४॥
</details>

<details><summary>मूल (चौपाई)</summary>

जौं मम चरन सकसि सठ टारी।  
फिरहिं रामु सीता मैं हारी॥  
सुनहु सुभट सब कह दससीसा।  
पद गहि धरनि पछारहु कीसा॥
</details>

<details><summary>अनुवाद (हिन्दी)</summary>

आणि तो म्हणाला, ‘अरे मूर्खा, जर तू माझा पाय हलवू शकलास, तर श्रीराम परत जातील आणि मी सीतेला गमावून बसेन.’ रावण म्हणाला, ‘हे सर्व वीरांनो, ऐका. पाय पकडून या माकडाला खाली पाडा.’॥ ५॥
</details>

<details><summary>मूल (चौपाई)</summary>

इंद्रजीत आदिक बलवाना।  
हरषि उठे जहँ तहँ भट नाना॥  
झपटहिं करि बल बिपुल उपाई।  
पद न टरइ बैठहिं सिरु नाई॥
</details>

<details><summary>अनुवाद (हिन्दी)</summary>

इंद्रजित इत्यादी अनेक योद्धे सगळीकडे आनंदित होऊन उठले. संपूर्ण बळ पणास लावून बरेच प्रयत्न करून त्यांनी पाहिले, परंतु पाय हलत नव्हता. तेव्हा मान खाली घालून ते आपापल्या जागी जाऊन बसले.॥ ६॥
</details>

<details><summary>मूल (चौपाई)</summary>

पुनि उठि झपटहिं सुर आराती।  
टरइ न कीस चरन एहि भाँती॥  
पुरुष कुजोगी जिमि उरगारी।  
मोह बिटप नहिं सकहिं उपारी॥
</details>

<details><summary>अनुवाद (हिन्दी)</summary>

काकभुशुंडी म्हणतात, ‘ते देवांचे शत्रू पुन्हा उठून धावून जात. परंतु हे सर्पांच्या शत्रू गरुडा, विषयी पुरुष ज्याप्रमाणे मोहरूपी वृक्ष उपटू शकत नाही, त्याप्रमाणे ते अंगदाचा पाय हलवू शकत नव्हते.॥ ७॥
</details>

### दोहा


<details><summary>मूल (दोहा)</summary>

कोटिन्ह मेघनाद सम सुभट उठे हरषाइ।  
झपटहिं टरै न कपि चरन पुनि बैठहिं सिर नाइ॥ ३४(क)॥
</details>

<details><summary>अनुवाद (हिन्दी)</summary>

बळामध्ये मेघनादासारखे जे असंख्य वीर योद्धे होते, ते आनंदाने उठले. ते वारंवार वेगाने येत होते, परंतु वानराचा पाय काही उचलत नव्हता, तेव्हा लाजेने मान खाली घालून ते बसत होते.॥ ३४(क)॥
</details>

<details><summary>मूल (दोहा)</summary>

भूमि न छाँड़त कपि चरन देखत रिपु मद भाग।  
कोटि बिघ्न ते संत कर मन जिमि नीति न त्याग॥ ३४(ख)॥
</details>

<details><summary>अनुवाद (हिन्दी)</summary>

ज्याप्रमाणे विघ्ने आली तरी संतांचे मन नीती सोडत नाही, त्याप्रमाणेच अंगदाचा पाय भूमीला सोडत नव्हता. हे पाहून रावणाचा गर्व नाहीसा झाला.॥ ३४(ख)॥
</details>

<details><summary>मूल (चौपाई)</summary>

कपि बल देखि सकल हियँ हारे।  
उठा आपु कपि कें परचारे॥  
गहत चरन कह बालिकुमारा।  
मम पद गहें न तोर उबारा॥
</details>

<details><summary>अनुवाद (हिन्दी)</summary>

अंगदाचे बळ पाहून सर्वजण मनातून निराश झाले. नंतर अंगदाने आव्हान दिले, तेव्हा स्वतः रावण उठला. जेव्हा तो अंगदाचा पाय धरू लागला, तेव्हा बालिकुमार अंगद म्हणाला, ‘माझा पाय धरून तू वाचणार नाहीस.॥ १॥
</details>

<details><summary>मूल (चौपाई)</summary>

गहसि न राम चरन सठ जाई।  
सुनत फिरा मन अति सकुचाई॥  
भयउ तेजहत श्री सब गई।  
मध्य दिवस जिमि ससि सोहई॥
</details>

<details><summary>अनुवाद (हिन्दी)</summary>

अरे मूर्खा, तू जाऊन श्रीरामांचे चरण का धरत नाहीस?’ हे ऐकून रावण ओशाळून परत गेला. त्याचे सर्व तेज नाहीसे झाले. माध्यान्हीला जसा चंद्र निस्तेज होतो, तसा तो निस्तेज झाला.॥ २॥
</details>

<details><summary>मूल (चौपाई)</summary>

सिंघासन बैठेउ सिर नाई।  
मानहुँ संपति सकल गँवाई॥  
जगदातमा प्रानपति रामा।  
तासु बिमुख किमि लह बिश्रामा॥
</details>

<details><summary>अनुवाद (हिन्दी)</summary>

तो मान खाली घालून सिंहासनावर जाऊन बसला. जणू सर्व संपत्ती त्याने गमावली होती. श्रीरामचंद्र हे संपूर्ण जगाचे आत्मा आणि प्राणांचे स्वामी आहेत. त्यांच्याशी विन्मुख राहणाऱ्याला शांतता कशी मिळणार?॥ ३॥
</details>

<details><summary>मूल (चौपाई)</summary>

उमा राम की भृकुटि बिलासा।  
होइ बिस्व पुनि पावइ नासा॥  
तृन ते कुलिस कुलिस तृन करई।  
तासु दूत पन कहु किमि टरई॥
</details>

<details><summary>अनुवाद (हिन्दी)</summary>

शिव म्हणतात, ‘हे उमा, ज्या श्रीरामचंद्रांच्या भुवईच्या इशाऱ्यावर विश्व उत्पन्न होते आणि नंतर ते नाश पावते, जे तृणाला वज्र आणि वज्राला तृण बनवितात, त्यांच्या दूताची प्रतिज्ञा कशी टळेल, सांग बरे?’॥ ४॥
</details>

<details><summary>मूल (चौपाई)</summary>

पुनि कपि कही नीतिबिधि नाना।  
मान न ताहि कालु निअराना॥  
रिपु मद मथिप्रभु सुजसु सुनायो।  
यह कहि चल्यो बालि नृप जायो॥
</details>

<details><summary>अनुवाद (हिन्दी)</summary>

नंतर अंगदाने अनेक प्रकारची नीती सांगितली, परंतु रावणाने मानले नाही, कारण त्याचा काळ जवळ आला होता. शत्रूचा गर्व धुळीला मिळवून अंगदाने रावणाला प्रभू श्रीरामचंद्रांची सुकीर्ती ऐकविली आणि मग तो राजा बालीचा पुत्र असे म्हणत निघाला,॥ ५॥
</details>

<details><summary>मूल (चौपाई)</summary>

हतौं न खेत खेलाइ खेलाई।  
तोहि अबहिं का करौं बड़ाई॥  
प्रथमहिं तासु तनय कपि मारा।  
सो सुनि रावन भयउ दुखारा॥
</details>

<details><summary>अनुवाद (हिन्दी)</summary>

‘रणभूमीमध्ये तुला खेळवून जोपर्यंत मारीत नाही, तोपर्यंत फुशारकी कशाला मारू?’ अंगदाने सभेत येण्यापूर्वीच रावणाच्या पुत्राला मारले होते, ही वार्ता ऐकून रावण दुःखी झाला.॥ ६॥
</details>

<details><summary>मूल (चौपाई)</summary>

जातुधान अंगद पन देखी।  
भय ब्याकुल सब भए बिसेषी॥
</details>

<details><summary>अनुवाद (हिन्दी)</summary>

अंगदाची प्रतिज्ञा यशस्वी झाल्याचे पाहून सर्व राक्षस अत्यंत व्याकूळ झाले.॥ ७॥
</details>

### दोहा


<details><summary>मूल (दोहा)</summary>

रिपु बल धरषि हरषि कपि बालितनय बल पुंज।  
पुलक सरीर नयन जल गहे राम पद कंज॥ ३५(क)॥
</details>

<details><summary>अनुवाद (हिन्दी)</summary>

शत्रूच्या बलाचे मर्दन करून, बलाची खाण असलेल्या वालिपुत्र अंगदाने आनंदाने येऊन श्रीरामांची चरणकमले धरली. त्याचे शरीर पुलकित झाले होते आणि नेत्रांमध्ये आनंदाश्रू भरले होते.॥ ३५(क)॥
</details>

## रावणाला पुन्हा मंदोदरीचा उपदेश


<details><summary>मूल (दोहा)</summary>

साँझ जानि दसकंधर भवन गयउ बिलखाइ।  
मंदोदरीं रावनहि बहुरि कहा समुझाइ॥ ३५(ख)॥
</details>

<details><summary>अनुवाद (हिन्दी)</summary>

संध्याकाळ झालेली पाहून दशग्रीव उदास होऊन महालात गेला. मंदोदरीने रावणाला पुन्हा समजावून सांगितले,॥ ३५(ख)॥
</details>

<details><summary>मूल (चौपाई)</summary>

कंत समुझि मन तजहु कुमतिही।  
सोह न समर तुम्हहि रघुपतिही॥  
रामानुज लघु रेख खचाई।  
सोउ नहिं नाघेहु असि मनुसाई॥
</details>

<details><summary>अनुवाद (हिन्दी)</summary>

‘हे कांत, मनात विचार करून कुबुद्धी सोडून द्या. तुमच्यात व श्रीरघुनाथांच्यात युद्ध होणे शोभत नाही. त्यांच्या लहान भावाने एक छोटीशी रेषा काढली, तीसुद्धा तुम्ही ओलांडू शकला नाही. हे आहे तुमचे पौरुष.॥ १॥
</details>

<details><summary>मूल (चौपाई)</summary>

पिय तुम्ह ताहि जितब संग्रामा।  
जाके दूत केर यह कामा॥  
कौतुक सिंधु नाघि तव लंका।  
आयउ कपि केहरी असंका॥
</details>

<details><summary>अनुवाद (हिन्दी)</summary>

हे प्रियतम, ज्यांच्या दूताचे हे कृत्य आहे, त्यांना तुम्ही संग्रामामध्ये जिंकू शकाल? सहज खेळाप्रमाणे समुद्र ओलांडून आलेला तो वानर-सिंह हनुमान तुमच्या लंकेत निर्भयपणे आला होता.॥ २॥
</details>

<details><summary>मूल (चौपाई)</summary>

रखवारे हति बिपिन उजारा।  
देखत तोहि अच्छ तेहिं मारा॥  
जारि सकल पुर कीन्हेसि छारा।  
कहाँ रहा बल गर्ब तुम्हारा॥
</details>

<details><summary>अनुवाद (हिन्दी)</summary>

रखवालदारांना मारून त्याने अशोकवन उध्वस्त केले. पहाता-पहाता त्याने अक्षकुमाराला ठार मारले आणि संपूर्ण नगर जाळून खाक केले. त्यावेळी तुमच्या बळाचा गर्व कुठे गेला होता?॥ ३॥
</details>

<details><summary>मूल (चौपाई)</summary>

अब पति मृषा गाल जनि मारहु।  
मोर कहा कछु हृदयँ बिचारहु॥  
पति रघुपतिहि नृपति जनि मानहु।  
अग जग नाथ अतुलबल जानहु॥
</details>

<details><summary>अनुवाद (हिन्दी)</summary>

आता हे स्वामी, खोटी घमेंड धरू नका. माझ्या म्हणण्यावर मनात काही विचार करा. हे नाथ, श्रीरघुनाथांना नुसता राजा समजू नका; तर ते चराचराचे स्वामी आणि अतुलनीय बलवान आहेत, हे लक्षात ठेवा.॥ ४॥
</details>

<details><summary>मूल (चौपाई)</summary>

बान प्रताप जान मारीचा।  
तासु कहा नहिं मानेहि नीचा॥  
जनक सभाँ अगनित भूपाला।  
रहे तुम्हउ बल अतुल बिसाला॥
</details>

<details><summary>अनुवाद (हिन्दी)</summary>

श्रीरामांच्या बाणाचा प्रताप तर त्या मारीचाला चांगलाच माहीत होता. परंतु तुम्ही त्याचे ऐकले नाही. त्याच्या सांगण्याची अवहेलना केली. जनकाच्या सभेत अगणित राजे होते, तेथे विशाल आणि अतुलनीय बळाचे असे तुम्ही होता.॥ ५॥
</details>

<details><summary>मूल (चौपाई)</summary>

भंजि धनुष जानकी बिआही।  
तब संग्राम जितेहु किन ताही॥  
सुरपति सुत जानइ बल थोरा।  
राखा जिअत आँखि गहि फोरा॥
</details>

<details><summary>अनुवाद (हिन्दी)</summary>

तेथे शिवधनुष्य मोडून श्रीरामांनी जानकीला वरले, तेव्हा तुम्ही त्यांना युद्धात का जिंकले नाही? इंद्रपुत्र जयंताला त्यांचे बळ काहीसे ठाऊक होते. श्रीरामांनी त्याचा फक्त एक डोळा फोडून टाकला आणि त्याला जिवंत सोडले.॥ ६॥
</details>

<details><summary>मूल (चौपाई)</summary>

सूपनखा कै गति तुम्ह देखी।  
तदपि हृदयँ नहिं लाज बिसेषी॥
</details>

<details><summary>अनुवाद (हिन्दी)</summary>

शूर्पणखेची दशा तर तुम्ही पाहिलीच आहे. तरीही तुमच्या मनाला श्रीरामांशी लढण्याचा विचार करताना काही लाज वाटत नाही!॥ ७॥
</details>

### दोहा


<details><summary>मूल (दोहा)</summary>

बधि बिराध खर दूषनहि लीलाँ हत्यो कबंध।  
बालि एक सर मारॺो तेहि जानहु दसकंध॥ ३६॥
</details>

<details><summary>अनुवाद (हिन्दी)</summary>

ज्यांनी विराध आणि खर-दूषणाला मारून लीलया कबंधालाही मारून टाकले आणि ज्यांनी बालीला एकाच बाणात मारले, हे दशानन, तुम्ही त्यांचे महत्त्व ध्यानात घ्या.॥ ३६॥
</details>

<details><summary>मूल (चौपाई)</summary>

जेहिं जलनाथ बँधायउ हेला।  
उतरे प्रभु दल सहित सुबेला॥  
कारुनीक दिनकर कुल केतू।  
दूत पठायउ तव हित हेतू॥
</details>

<details><summary>अनुवाद (हिन्दी)</summary>

ज्यांनी सहजासहजी समुद्राला बांध घातला आणि जे प्रभू सेनेसह सुवेळ पर्वतावर उतरले, त्या सूर्यकुलाचे ध्वजस्वरूप असलेल्या करुणामय भगवंतांनी तुमच्या कल्याणासाठीच दूत पाठविला.॥ १॥
</details>

<details><summary>मूल (चौपाई)</summary>

सभा माझ जेहिं तव बल मथा।  
करि बरूथ महुँ मृगपति जथा॥  
अंगद हनुमत अनुचर जाके।  
रन बाँकुरे बीर अति बाँके॥
</details>

<details><summary>अनुवाद (हिन्दी)</summary>

भर सभेमध्ये येऊन ज्याप्रमाणे हत्तींच्या झुंडीत येऊन सिंह त्यांना छिन्न-भिन्न करतो, त्याप्रमाणे ज्याने तुमचे बल घुसळून टाकले, तो रणामध्ये बहादूर व महान वीर असलेला अंगद आणि हनुमान हे ज्यांचे सेवक आहेत,॥ २॥
</details>

<details><summary>मूल (चौपाई)</summary>

तेहि कहँ पिय पुनि पुनि नर कहहू।  
मुधा मान ममता मद बहहू॥  
अहह कंत कृत राम बिरोधा।  
काल बिबस मन उपज न बोधा॥
</details>

<details><summary>अनुवाद (हिन्दी)</summary>

पतिराज! त्यांना तुम्ही वारंवार मनुष्य म्हणता! तुम्ही उगाच मान, ममता आणि मद यांचे ओझे वाहात आहात. हे प्रियतम, तुम्ही श्रीरामांना विरोध केला आणि काळाच्या पूर्ण दाढेत असल्यामुळे तुमच्या मनात अजूनही ज्ञान उत्पन्न होत नाही.॥ ३॥
</details>

<details><summary>मूल (चौपाई)</summary>

काल दंड गहि काहु न मारा।  
हरइ धर्म बल बुद्धि बिचारा॥  
निकट काल जेहि आवत साईं।  
तेहि भ्रम होइ तुम्हारिहि नाईं॥
</details>

<details><summary>अनुवाद (हिन्दी)</summary>

काल हा काठी घेऊन कुणाला मारत नाही. तो धर्म, बल, बुद्धी आणि विचार हिरावून घेतो. हे स्वामी, मरणाची वेळ जवळ आल्यावर, त्याला तुमच्यासारखाच भ्रम होत असतो.॥ ४॥
</details>

### दोहा


<details><summary>मूल (दोहा)</summary>

दुइ सुत मरे दहेउ पुर अजहुँ पूर पिय देहु।  
कृपासिंधु रघुनाथ भजि नाथ बिमल जसु लेहु॥ ३७॥
</details>

<details><summary>अनुवाद (हिन्दी)</summary>

तुमचे दोन पुत्र मारले गेले आणि नगर जळून गेले. झाले ते झाले. हे प्रियतम! अजून तरी ही चूक सुधारा. श्रीरामांशी वैर सोडून द्या आणि हे नाथ, कृपेचे समुद्र असलेल्या श्रीरघुनाथांना भजून निर्मल कीर्ती प्राप्त करा.’॥ ३७॥
</details>

<details><summary>मूल (चौपाई)</summary>

नारि बचन सुनि बिसिख समाना।  
सभाँ गयउ उठि होत बिहाना॥  
बैठ जाइ सिंघासन फूली।  
अति अभिमान त्रास सब भूली॥
</details>

<details><summary>अनुवाद (हिन्दी)</summary>

पत्नीचे बाणासमान बोचणारे बोलणे ऐकूनही सकाळ होताच रावण सभेमध्ये गेला आणि निर्भयपणे अत्यंत गर्वाने सिंहासनावर जाऊन बसला.॥ १॥
</details>

## अंगद-राम-संवाद


<details><summary>मूल (चौपाई)</summary>

इहाँ राम अंगदहि बोलावा।  
आइ चरन पंकज सिरु नावा॥  
अति आदर समीप बैठारी।  
बोले बिहँसि कृपाल खरारी॥
</details>

<details><summary>अनुवाद (हिन्दी)</summary>

इकडे सुवेळ पर्वतावर श्रीरामांनी अंगदाला बोलावले. त्याने येऊन चरण-कमलांवर मस्तक ठेवले. मोठॺा आदराने त्याला जवळ बसवून श्रीराम हसून म्हणाले,॥ २॥
</details>

<details><summary>मूल (चौपाई)</summary>

बालितनय कौतुक अति मोही।  
तात सत्य कहु पूछउँ तोही॥  
रावनु जातुधान कुल टीका।  
भुज बल अतुल जासु जग लीका॥
</details>

<details><summary>अनुवाद (हिन्दी)</summary>

‘हे बालीपुत्रा, मला मोठे कुतूहल आहे, म्हणून मी विचारीत आहे. खरे सांग. जो रावण राक्षसांच्या कुळाचा तिलक आहे आणि ज्याच्या अतुलनीय बाहुबलाचा जगभर धाक आहे,॥ ३॥
</details>

<details><summary>मूल (चौपाई)</summary>

तासु मुकुट तुम्ह चारि चलाए।  
कहहु तात कवनी बिधि पाए॥  
सुनु सर्बग्य प्रनत सुखकारी।  
मुकुट न होहिं भूप गुन चारी॥
</details>

<details><summary>अनुवाद (हिन्दी)</summary>

त्याचे चार मुकुट तू फेकले होतेस. अंगदा, तुला ते कसे मिळाले?’ अंगद म्हणाला, ‘हे सर्वज्ञ, हे शरणागताला सुख देणारे, ते मुकुट नव्हते, तर ते राजाचे चार गुण होते.॥ ४॥
</details>

<details><summary>मूल (चौपाई)</summary>

साम दान अरु दंड बिभेदा।  
नृप उर बसहिं नाथ कह बेदा॥  
नीति धर्म के चरन सुहाए।  
अस जियँ जानि नाथ पहिं आए॥
</details>

<details><summary>अनुवाद (हिन्दी)</summary>

हे नाथ, वेद म्हणतात की, साम, दान, दंड, भेद हे चारी धर्मशीलराजाच्या हृदयात वसतात. हे नीति-धर्म चार सुंदर चरण होत. परंतु रावणामध्ये धर्माचा अभाव आहे. असे मनात समजून ते नाथांच्याजवळ आले आहेत.॥ ५॥
</details>

### दोहा


<details><summary>मूल (दोहा)</summary>

धर्महीन प्रभु पद बिमुख काल बिबस दससीस।  
तेहि परिहरि गुन आए सुनहु कोसलाधीस॥ ३८(क)॥
</details>

<details><summary>अनुवाद (हिन्दी)</summary>

अधर्मी, प्रभुपदाला विन्मुख, काळाच्या अधीन झालेल्या रावणाला सोडून ते चारही गुण हे कोसलाधीश! आपल्या जवळ आले.’॥ ३८(क)॥
</details>

<details><summary>मूल (दोहा)</summary>

परम चतुरता श्रवन सुनि बिहँसे रामु उदार।  
समाचार पुनि सब कहे गढ़ के बालिकुमार॥ ३८(ख)॥
</details>

<details><summary>अनुवाद (हिन्दी)</summary>

अंगदाचे चातुर्यपूर्ण बोलणे ऐकून उदार श्रीराम हसू लागले. नंतर बालिपुत्राने लंकेच्या किल्‍ल्यातील सर्व वृत्तांत सांगितला.॥ ३८(ख)॥
</details>

<details><summary>मूल (चौपाई)</summary>

रिपु के समाचार जब पाए।  
राम सचिव सब निकट बोलाए॥  
लंका बाँके चारि दुआरा।  
केहि बिधि लागिअ करहु बिचारा॥
</details>

<details><summary>अनुवाद (हिन्दी)</summary>

जेव्हा शत्रूची बातमी मिळाली, तेव्हा श्रीरामचंद्रांनी सर्व मंत्र्यांना बोलावून घेतले आणि म्हटले, ‘लंकेला चार प्रचंड दरवाजे आहेत. त्यांच्यावर कसे आक्रमण करायचे, याचा विचार करा.’॥ १॥
</details>

<details><summary>मूल (चौपाई)</summary>

तब कपीस रिच्छेस बिभीषन।  
सुमिरि हृदयँ दिनकर कुल भूषन॥  
करि बिचार तिन्ह मंत्र दृढ़ावा।  
चारि अनी कपि कटकु बनावा॥
</details>

<details><summary>अनुवाद (हिन्दी)</summary>

तेव्हा सुग्रीव, जांबवान आणि बिभीषण यांनी मनात सूर्यकुलाचे भूषण श्रीरघुनाथांचे स्मरण केले आणि विचार करून काय करायचे, ते ठरविले. वानरांच्या सेनेचे चार भाग केले.॥ २॥
</details>

<details><summary>मूल (चौपाई)</summary>

जथाजोग सेनापति कीन्हे।  
जूथप सकल बोलि तब लीन्हे॥  
प्रभु प्रताप कहि सब समुझाए।  
सुनि कपि सिंघनाद करि धाए॥
</details>

<details><summary>अनुवाद (हिन्दी)</summary>

आणि त्यांच्यासाठी यथायोग्य सेनापती नेमले. मग यूथपतींना बोलावून घेतले आणि प्रभूंचा प्रताप सर्वांना समजावून दिला. ते ऐकून वानर सिंहाप्रमाणे गर्जना करीत धावले.॥ ३॥
</details>

<details><summary>मूल (चौपाई)</summary>

हरषित राम चरन सिर नावहिं।  
गहि गिरि सिखर बीर सब धावहिं॥  
गर्जहिं तर्जहिं भालु कपीसा।  
जय रघुबीर कोसलाधीसा॥
</details>

<details><summary>अनुवाद (हिन्दी)</summary>

त्यांनी आनंदित होऊन श्रीरामांसमोर नतमस्तक होऊन पर्वतांची शिखरे उचलून ते सर्व वीर धावले. ‘कोसलराज श्रीरामचंद्रांचा विजय असो,’ असे म्हणत अस्वले व वानर गर्जना करीत राक्षसांना तुच्छ मानून निघाले होते.॥ ४॥
</details>

<details><summary>मूल (चौपाई)</summary>

जानत परम दुर्ग अति लंका।  
प्रभु प्रताप कपि चले असंका॥  
घटाटोप करि चहुँ दिसि घेरी।  
मुखहिं निसान बजावहिं भेरी॥
</details>

<details><summary>अनुवाद (हिन्दी)</summary>

लंका हा अत्यंत अजेय किल्ला आहे, हे जाणूनही वानर प्रभू श्रीरामांच्या प्रतापामुळे निर्भय होऊन निघाले. चोहीकडून घेरून आलेल्या मेघांप्रमाणे ते लंकेच्या चारी दिशांना वेढा देत तोंडाने नगारे व दुंदुभींचा आवाज काढू लागले.॥ ५॥
</details>

## युद्धारंभ


### दोहा


<details><summary>मूल (दोहा)</summary>

जयति राम जय लछिमन जय कपीस सुग्रीव।  
गर्जहिं सिंघनाद कपि भालु महा बल सींव॥ ३९॥
</details>

<details><summary>अनुवाद (हिन्दी)</summary>

बळाची परिसीमा असलेले ते वानर व अस्वले सिंहाप्रमाणे उच्च स्वराने ‘श्रीरामकी जय’, ‘लक्ष्मणकी जय’, ‘वानरराज सुग्रीवकी जय’, अशी गर्जना करू लागले.॥ ३९॥
</details>

<details><summary>मूल (चौपाई)</summary>

लंकाँ भयउ कोलाहल भारी।  
सुना दसानन अति अहँकारी॥  
देखहु बानरन्ह केरि ढिठाई।  
बिहँसि निसाचर सेन बोलाई॥
</details>

<details><summary>अनुवाद (हिन्दी)</summary>

लंकेमध्ये मोठा गोंधळ माजला. अत्यंत अहंकारी रावणाने ते ऐकून म्हटले, ‘वानरांचे धारिष्ट्य तर पाहा.’ असे म्हणून हसत हसत त्याने राक्षसांची सेना बोलावली.॥ १॥
</details>

<details><summary>मूल (चौपाई)</summary>

आए कीस काल के प्रेरे।  
छुधावंत सब निसिचर मेरे॥  
अस कहि अट्टहास सठ कीन्हा।  
गृह बैठें अहार बिधि दीन्हा॥
</details>

<details><summary>अनुवाद (हिन्दी)</summary>

तो म्हणाला, ‘वानर काळाच्या प्रेरणेने मरण्यासाठी आले आहेत, माझे सर्व राक्षस भुकेलेले आहेत. विधात्याने त्यांना घरबसल्या भोजन पाठवून दिले आहे.’ असे म्हणत तो मूर्ख खदखदा हसला.॥ २॥
</details>

<details><summary>मूल (चौपाई)</summary>

सुभट सकल चारिहुँ दिसि जाहू।  
धरि धरि भालु कीस सब खाहू॥  
उमा रावनहि अस अभिमाना।  
जिमि टिट्टिभ खग सूत उताना॥
</details>

<details><summary>अनुवाद (हिन्दी)</summary>

आणि म्हणाला, ‘हे वीरांनो, सर्व जण चारी दिशांना जा आणि अस्वले-वानर या सर्वांना पकडून पकडून खाऊन टाका.’ श्रीशिव म्हणतात, ‘हे उमा, टिटवी पक्षी पाय वर करून झोपतो व मानतो की, त्याने जणू आकाशाला पाय लावले, असा अभिमान रावणाला झाला होता.’॥ ३॥
</details>

<details><summary>मूल (चौपाई)</summary>

चले निसाचर आयसु मागी।  
गहि कर भिंडिपाल बर साँगी॥  
तोमर मुद्गर परसु प्रचंडा।  
सूल कृपान परिघ गिरिखंडा॥
</details>

<details><summary>अनुवाद (हिन्दी)</summary>

आज्ञा मागून हातामध्ये, उत्तम भिंदिपाल, बरछी, तोमर, मुद्गल, प्रचंड परशू, शूल, दुधारी तलवारी, परिघ आणि पर्वतांचे तुकडे घेऊन राक्षस निघाले.॥ ४॥
</details>

<details><summary>मूल (चौपाई)</summary>

जिमि अरुनोपल निकर निहारी।  
धावहिं सठ खग मांस अहारी॥  
चोंच भंग दुख तिन्हहि न सूझा।  
तिमि धाए मनुजाद अबूझा॥
</details>

<details><summary>अनुवाद (हिन्दी)</summary>

ज्याप्रमाणे मूर्ख मांसाहारी पक्षी लाल दगडांचा ढीग पाहून त्याच्यावर तुटून पडतात आणि चोच तुटल्याच्या दुःखाकडे त्यांचे लक्ष नसते, तसेच ते समज नसलेले राक्षस धावले.॥ ५॥
</details>

### दोहा


<details><summary>मूल (दोहा)</summary>

नानायुध सर चाप धर जातुधान बल बीर।  
कोट कँगूरन्हि चढ़ि गए कोटि कोटि रनधीर॥ ४०॥
</details>

<details><summary>अनुवाद (हिन्दी)</summary>

अनेक प्रकारची शस्त्रास्त्रे, धनुष्यबाण धारण केलेले कोटॺवधी बलवान आणि रणधीर राक्षस वीर तटबंदीच्या शिखरांवर चढले.॥ ४०॥
</details>

<details><summary>मूल (चौपाई)</summary>

कोट कँगूरन्हि सोहहिं कैसे।  
मेरु के सृंगनि जनु घन बैसे॥  
बाजहिं ढोल निसान जुझाऊ।  
सुनि धुनि होइ भटन्हि मन चाऊ॥
</details>

<details><summary>अनुवाद (हिन्दी)</summary>

ते तटबंदीच्या टोकांवर असे शोभत होते की, जणू सुमेरू पर्वतावर ढग बसले आहेत. युद्धाचे ढोल व डंके इत्यादी वाजू लागले. त्यांचा आवाज ऐकून योद्ध्यांच्या मनात चेव येत होता.॥ १॥
</details>

<details><summary>मूल (चौपाई)</summary>

बाजहिं भेरि नफीरि अपारा।  
सुनि कादर उर जाहिं दरारा॥  
देखिन्ह जाइ कपिन्ह के ठट्टा।  
अति बिसाल तनु भालु सुभट्टा॥
</details>

<details><summary>अनुवाद (हिन्दी)</summary>

अगणित नौबती व भेरी वाजत होत्या. ते ऐकून घाबरटांच्या मनात खळगे पडत होते. त्यांनी जाऊन अत्यंत विशाल शरीराचे महान योद्धे वानर व अस्वले यांचे कळप पाहिले.॥ २॥
</details>

<details><summary>मूल (चौपाई)</summary>

धावहिं गनहिं न अवघट घाटा।  
पर्बत फोरि करहिं गहि बाटा॥  
कटकटाहिं कोटिन्ह भट गर्जहिं।  
दसन ओठ काटहिं अति तर्जहिं॥
</details>

<details><summary>अनुवाद (हिन्दी)</summary>

अस्वले व वानर धावत होते. अवघड घाटांची त्यांना पर्वा नव्हती. पर्वतांना धरून व ते फोडून रस्ता बनवीत होते. कोटॺवधी योद्धे दात करकरवत व गर्जना करीत होते. दात-ओठ चावत होते आणि खूप चेकाळले होते.॥ ३॥
</details>

<details><summary>मूल (चौपाई)</summary>

उत रावन इत राम दोहाई।  
जयति जयति जय परी लराई॥  
निसिचर सिखर समूह ढहावहिं।  
कूदि धरहिं कपि फेरि चलावहिं॥
</details>

<details><summary>अनुवाद (हिन्दी)</summary>

तिकडे रावणाचा तर इकडे श्रीरामांचा जयजयकार होत होता. ‘जय, जय, जय’ चा आवाज होताच युद्ध सुरू झाले. राक्षस पर्वतांची शिखरे ढिगाने फेकीत होते. वानर ते उडॺा मारून पकडत होते आणि परत राक्षसांकडे फेकत होते.॥ ४॥
</details>

### छंद


<details><summary>मूल (दोहा)</summary>

धरि कुधर खंड प्रचंड मर्कट भालु गढ़ पर डारहीं।  
झपटहिं चरन गहि पटकि महि भजि चलत बहुरि पचारहीं॥  
अति तरल तरुन प्रताप तरपहिं तमकि गढ़ चढ़ि चढ़ि गए।  
कपि भालु चढ़ि मंदिरन्ह जहँ तहँ राम जसु गावत भए॥
</details>

<details><summary>अनुवाद (हिन्दी)</summary>

प्रचंड वानर व अस्वले पर्वतांचे तुकडे घेऊन किल्‍ल्यांवर टाकत होते. ते हल्ला करून राक्षसांचे पाय पकडून त्यांना जमिनीवर आपटून पळून जात आणि पुन्हा गर्जना करीत. फार चंचल व मोठी तेजस्वी वानर-अस्वले मोठॺा चपळाईने उडॺा मारून किल्‍ल्यावर चढली आणि जिकडे तिकडे महालात घुसून श्रीरामांची कीर्ती गाऊ लागली.
</details>

### दोहा


<details><summary>मूल (दोहा)</summary>

एकु एकु निसिचर गहि पुनि कपि चले पराइ।  
ऊपर आपु हेठ भट गिरहिं धरनि पर आइ॥ ४१॥
</details>

<details><summary>अनुवाद (हिन्दी)</summary>

मग एकेका राक्षसाला पकडून वानर पळून जात. स्वतः वर आणि खाली राक्षस योद्धे-अशा प्रकारे ते किल्‍ल्यावरून जमिनीवर उडॺा घेत.॥ ४१॥
</details>

<details><summary>मूल (चौपाई)</summary>

राम प्रताप प्रबल कपिजूथा।  
मर्दहिं निसिचर सुभट बरूथा॥  
चढ़े दुर्ग पुनि जहँ तहँ बानर।  
जय रघुबीर प्रताप दिवाकर॥
</details>

<details><summary>अनुवाद (हिन्दी)</summary>

श्रीरामांच्या प्रतापामुळे प्रबल वानरांच्या झुंडी राक्षस योद्ध्यांच्या अनेक समूहांना चिरडत होते. वानर पुन्हा जिकडे-तिकडे किल्‍ल्यांवर चढले आणि प्रतापसूर्य श्रीरघुवीरांचा जयजयकार करू लागले.॥ १॥
</details>

<details><summary>मूल (चौपाई)</summary>

चले निसाचर निकर पराई।  
प्रबल पवन जिमि घन समुदाई॥  
हाहाकार भयउ पुर भारी।  
रोवहिं बालक आतुर नारी॥
</details>

<details><summary>अनुवाद (हिन्दी)</summary>

जोराचे वारे आल्यावर ढगांचे समूह जसे विखरून जातात त्याप्रमाणे राक्षसांच्या झुंडी पळू लागल्या. लंका नगरीत मोठा हाहाकार माजला. मुले व बायका घाबरून रडू लागले.॥ २॥
</details>

<details><summary>मूल (चौपाई)</summary>

सब मिलि देहिं रावनहि गारी।  
राज करत एहिं मृत्यु हँकारी॥  
निज दल बिचल सुनी तेहिं काना।  
फेरि सुभट लंकेस रिसाना॥
</details>

<details><summary>अनुवाद (हिन्दी)</summary>

सर्वजण रावणाला शिव्या देऊ लागले की, सुखाने राज्य करीत असताना याने मृत्यूला बोलावले. जेव्हा आपली सेना विचलित झाली आहे, असे रावणाने ऐकले, तेव्हा पळत असलेल्या राक्षस-योद्ध्यांना परत पाठवून रागाने तो म्हणाला,॥ ३॥
</details>

<details><summary>मूल (चौपाई)</summary>

जो रन बिमुख सुना मैं काना।  
सो मैं हतब कराल कृपाना॥  
सर्बसु खाइ भोग करि नाना।  
समर भूमि भए बल्लभ प्राना॥
</details>

<details><summary>अनुवाद (हिन्दी)</summary>

‘कोणी पाठ दाखवून पळाला, असे मला समजले, तर मी स्वतः भयानक दुधारी तलवारीने त्याला ठार मारीन. माझे सर्व काही खाल्ले, निरनिराळे भोग भोगले, आता युद्धात तुम्हांला प्राण प्रिय वाटू लागले काय?’॥ ४॥
</details>

<details><summary>मूल (चौपाई)</summary>

उग्र बचन सुनि सकल डेराने।  
चले क्रोध करि सुभट लजाने॥  
सन्मुख मरन बीर कै सोभा।  
तब तिन्ह तजा प्रान कर लोभा॥
</details>

<details><summary>अनुवाद (हिन्दी)</summary>

रावणाचे टोचून बोलणे ऐकून सर्व राक्षस-वीर घाबरले आणि ओशाळून रागारागाने युद्धासाठी परत निघाले. युद्धात शत्रूसमोर मरण्यातच वीराची शोभा आहे, असा विचार करून त्यांनी प्राणांचा लोभ सोडून दिला.॥ ५॥
</details>

### दोहा


<details><summary>मूल (दोहा)</summary>

बहु आयुध धर सुभट सब भिरहिं पचारि पचारि।  
ब्याकुल किए भालु कपि परिघ त्रिसूलन्हि मारि॥ ४२॥
</details>

<details><summary>अनुवाद (हिन्दी)</summary>

पुष्कळशी शस्त्रास्त्रे धारण करून ते सर्व वीर आरडा-ओरडा करीत भिडू लागले. त्यांनी परिघांनी व त्रिशूळांनी मार-मारून अस्वलांना, वानरांना व्याकूळ केले.॥ ४२॥
</details>

<details><summary>मूल (चौपाई)</summary>

भय आतुर कपि भागन लागे।  
जद्यपि उमा जीतिहहिं आगे॥  
कोउ कह कहँ अंगद हनुमंता।  
कहँ नल नील दुबिद बलवंता॥
</details>

<details><summary>अनुवाद (हिन्दी)</summary>

श्रीशिव म्हणतात, हे उमा, पुढे तेच जिंकणार असले तरी यावेळी वानर भयामुळे पळू लागले. ते म्हणू लागले, ‘अंगद व हनुमान कोठे आहेत? बलवान नल-नील आणि द्विविद कोठे आहेत?’॥ १॥
</details>

<details><summary>मूल (चौपाई)</summary>

निज दल बिकल सुना हनुमाना।  
पच्छिम द्वार रहा बलवाना॥  
मेघनाद तहँ करइ लराई।  
टूट न द्वार परम कठिनाई॥
</details>

<details><summary>अनुवाद (हिन्दी)</summary>

हनुमानाला जेव्हा कळले की, आपली सेना भयभीत झाली आहे, त्यावेळी तो बलवान पश्चिम दारात होता. तेथे त्याच्याबरोबर मेघनाद युद्ध करीत होता. ते दार मोडत नव्हते. फार मोठी अडचण झाली होती.॥ २॥
</details>

<details><summary>मूल (चौपाई)</summary>

पवनतनय मन भा अति क्रोधा।  
गर्जेउ प्रबल काल सम जोधा॥  
कूदि लंक गढ़ ऊपर आवा।  
गहि गिरि मेघनाद कहुँ धावा॥
</details>

<details><summary>अनुवाद (हिन्दी)</summary>

तेव्हा हनुमानाला मोठा राग आला. त्या काळासारख्या योद्धॺाने मोठी गर्जना केली आणि उडी मारून तो लंकेच्या किल्‍ल्यावर आला आणि डोंगर घेऊन मेघनादावर धावून गेला.॥ ३॥
</details>

<details><summary>मूल (चौपाई)</summary>

भंजेउ रथ सारथी निपाता।  
ताहि हृदय महुँ मारेसि लाता॥  
दुसरें सूत बिकल तेहि जाना।  
स्यंदन घालि तुरत गृह आना॥
</details>

<details><summary>अनुवाद (हिन्दी)</summary>

मेघनादाचा रथ मोडला. सारथ्याला मारून टाकले आणि मेघनादाच्या छातीवर लाथ मारली. मेघनाद व्याकूळ झालेला पाहून दुसरा सारथी रथात घालून त्याला लगेच घरी घेऊन गेला.॥ ४॥
</details>

### दोहा


<details><summary>मूल (दोहा)</summary>

अंगद सुना पवनसुत गढ़ पर गयउ अकेल।  
रन बाँकुरा बालिसुत तरकि चढ़ेउ कपि खेल॥ ४३॥
</details>

<details><summary>अनुवाद (हिन्दी)</summary>

इकडे अंगदाला समजले की, हनुमान किल्‍ल्यावर एकटाच आहे, तेव्हा रणामध्ये बहादुर बालिपुत्र सहजपणे उडी मारून किल्‍ल्यावर चढला.॥ ४३॥
</details>

<details><summary>मूल (चौपाई)</summary>

जुद्ध बिरुद्ध क्रुद्ध द्वौ बंदर।  
राम प्रताप सुमिरि उर अंतर॥  
रावन भवन चढ़े द्वौ धाई।  
करहिं कोसलाधीस दोहाई॥
</details>

<details><summary>अनुवाद (हिन्दी)</summary>

युद्धामध्ये ते दोन वानर शत्रूंवर संतापले होते. हृदयामध्ये श्रीरामांच्या प्रतापाचे स्मरण करून दोघे धावून रावणाच्या महालावर चढले आणि कोसलराज श्रीरामांचा जयजयकार करू लागले.॥ १॥
</details>

<details><summary>मूल (चौपाई)</summary>

कलस सहित गहि भवनु ढहावा।  
देखि निसाचरपति भय पावा॥  
नारि बृंद कर पीटहिं छाती।  
अब दुइ कपि आए उतपाती॥
</details>

<details><summary>अनुवाद (हिन्दी)</summary>

त्यांनी कळसासह महाल धरून पाडला. हे पाहून राक्षसराज रावण घाबरला. सर्व स्त्रिया छाती बडवून म्हणू लागल्या, ‘आता उत्पात माजवणारे दोन वानर एकदम आले आहेत.’॥ २॥
</details>

<details><summary>मूल (चौपाई)</summary>

कपिलीला करि तिन्हहि डेरावहिं।  
रामचंद्र कर सुजसु सुनावहिं॥  
पुनि कर गहि कंचन के खंभा।  
कहेन्हि करिअ उतपात अरंभा॥
</details>

<details><summary>अनुवाद (हिन्दी)</summary>

वानरलीला करून दोघे त्यांना घाबरवू लागले आणि श्रीरामांची कीर्ती ऐकवू लागले. मग सोन्याचा खांब हातांनी धरून ते म्हणाले, ‘आता उत्पात सुरू करू या.’॥ ३॥
</details>

<details><summary>मूल (चौपाई)</summary>

गर्जि परे रिपु कटक मझारी।  
लागे मर्दै भुज बल भारी॥  
काहुहि लात चपेटन्हि केहू।  
भजहु न रामहि सो फल लेहू॥
</details>

<details><summary>अनुवाद (हिन्दी)</summary>

गर्जना करीत शत्रूच्या सेनेत त्यांनी मधोमध उडी मारली आणि आपल्या प्रचंड भुजबलाने ते त्यांचे मर्दन करू लागले. कुणाला लाथ तर कुणाला थप्पड मारीत होते. आणि म्हणत होते, ‘तुम्ही श्रीरामांना भजत नाही, त्याचे हे फळ भोगा.’॥ ४॥
</details>

### दोहा


<details><summary>मूल (दोहा)</summary>

एक एक सों मर्दहिं तोरि चलावहिं मुंड।  
रावन आगें परहिं ते जनु फूटहिं दधि कुंड॥ ४४॥
</details>

<details><summary>अनुवाद (हिन्दी)</summary>

एकाला धरून त्याला दुसऱ्यावर पाडून चिरडत होते आणि त्यांची मुंडकी मोडून फेकत होते. ती मुंडकी रावणासमोर जाऊन पडत होती. आणि दह्याच्या मडक्याप्रमाणे फुटत होती.॥ ४४॥
</details>

<details><summary>मूल (चौपाई)</summary>

महा महा मुखिआ जे पावहिं।  
ते पद गहि प्रभु पास चलावहिं॥  
कहइ बिभीषनु तिन्ह के नामा।  
देहिं राम तिन्हहू निज धामा॥
</details>

<details><summary>अनुवाद (हिन्दी)</summary>

ते ज्या मोठमोठॺा सेनापतींना पकडत होते, त्यांचे पाय धरून त्यांना श्रीरामांकडे फेकत होते. बिभीषण त्यांचे नाव सांगे व श्रीराम त्यांना आपल्या परमधामास पाठवीत होते.॥ १॥
</details>

<details><summary>मूल (चौपाई)</summary>

खल मनुजाद द्विजामिष भोगी।  
पावहिं गति जो जाचत जोगी॥  
उमा राम मृदुचित करुनाकर।  
बयर भाव सुमिरत मोहि निसिचर॥
</details>

<details><summary>अनुवाद (हिन्दी)</summary>

ब्राह्मणांचे मांस खाणाऱ्या त्या नरभक्षी दुष्ट राक्षसांनाही तीच गती मिळे, जिची याचना करूनही योग्यांना जी गती सहजपणे मिळत नसे. श्रीशिव म्हणतात, ‘हे उमा, श्रीराम हे फार कोमलहृदय व करुणेची खाण आहेत. ते विचार करीत की, वैरभावाने का होईना, ते माझे स्मरण तर करतातच ना!॥ २॥
</details>

<details><summary>मूल (चौपाई)</summary>

देहिं परम गति सो जियँ जानी।  
अस कृपाल को कहहु भवानी॥  
अस प्रभु सुनि न भजहिं भ्रम त्यागी।  
नर मतिमंद ते परम अभागी॥
</details>

<details><summary>अनुवाद (हिन्दी)</summary>

मनात असा विचार करून ते त्यांना परमगती देत होते. हे भवानी, असा कृपाळू कोण आहे ते सांग. प्रभूंचा असा स्वभाव जाणूनही जी माणसे भ्रम सोडून त्यांचे भजन करीत नाहीत, ती अत्यंत मंदबुद्धीची व परम अभागी होत’.॥ ३॥
</details>

<details><summary>मूल (चौपाई)</summary>

अंगद अरु हनुमंत प्रबेसा।  
कीन्ह दुर्ग अस कह अवधेसा॥  
लंकाँ द्वौ कपि सोहहिं कैसें।  
मथहिं सिंधु दुइ मंदर जैसें॥
</details>

<details><summary>अनुवाद (हिन्दी)</summary>

श्रीराम म्हणाले, ‘अंगद व हनुमान किल्‍ल्यात घुसले आहेत. दोन्ही वानर लंकेत विध्वंस करताना असे शोभत आहेत की, दोन मंदराचल समुद्राचे मंथन करीत आहेत.’॥ ४॥
</details>

### दोहा


<details><summary>मूल (दोहा)</summary>

भुज बल रिपु दल दलमलि देखि दिवस कर अंत।  
कूदे जुगल बिगत श्रम आए जहँ भगवंत॥ ४५॥
</details>

<details><summary>अनुवाद (हिन्दी)</summary>

बाहुबळाने शत्रु-सेनेला तुडवून व तिंबून काढून दिवस सरत आल्याचे पाहून हनुमान व अंगद या दोघांनी उडॺा मारल्या व कोणतेही श्रम न झाल्यासारखे ते भगवान श्रीरामांजवळ आले.॥ ४५॥
</details>

<details><summary>मूल (चौपाई)</summary>

प्रभु पद कमल सीस तिन्ह नाए।  
देखि सुभट रघुपति मन भाए॥  
राम कृपा करि जुगल निहारे।  
भए बिगतश्रम परम सुखारे॥
</details>

<details><summary>अनुवाद (हिन्दी)</summary>

त्यांनी प्रभूंच्या चरणी मस्तक ठेवले. त्या उत्तम योद्धॺांना पाहून श्रीरघुनाथ खूप प्रसन्न झाले. श्रीरामांनी कृपापूर्वक दोघांना पाहिले. त्यामुळे त्यांचा थकवा तर गेलाच; उलट ते सुखावले.॥ १॥
</details>

<details><summary>मूल (चौपाई)</summary>

गए जानि अंगद हनुमाना।  
फिरे भालु मर्कट भट नाना॥  
जातुधान प्रदोष बल पाई।  
धाए करि दससीस दोहाई॥
</details>

<details><summary>अनुवाद (हिन्दी)</summary>

अंगद आणि हनुमान गेल्याचे समजल्यावर अस्वले व वानर परत आले. राक्षसांनी रात्रीच्या वेळेच्या बळाचा फायदा घेऊन रावणाचा जयजयकार करीत वानरांवर हल्ला केला.॥ २॥
</details>

<details><summary>मूल (चौपाई)</summary>

निसिचर अनी देखि कपि फिरे।  
जहँ तहँ कटकटाइ भट भिरे॥  
द्वौ दल प्रबल पचारि पचारी।  
लरत सुभट नहिं मानहिं हारी॥
</details>

<details><summary>अनुवाद (हिन्दी)</summary>

राक्षसांची सेना येत आहे, असे पाहून वानर परत फिरले आणि ते जिकडे तिकडे दात खाऊन शत्रूशी भिडले. दले अतिशय बलवान होती आणि ते समान बलाचे योद्धे होते. योद्धे आरडाओरडा करीत लढत होते, कोणी हार मानायला तयार नव्हता.॥ ३॥
</details>

<details><summary>मूल (चौपाई)</summary>

महाबीर निसिचर सब कारे।  
नाना बरन बलीमुख भारे॥  
सबल जुगल दल समबल जोधा।  
कौतुक करत लरत करि क्रोधा॥
</details>

<details><summary>अनुवाद (हिन्दी)</summary>

सर्व राक्षस महान वीर व काळेकुट्ट होते. आणि वानर विशालकाय आणि अनेक रंगांचे होते. दोन्ही पक्ष बलवान होते आणि समसमान बळाचे योद्धे होते. ते क्रोधाने लढून आपले शौर्य दाखवीत होते.॥ ४॥
</details>

<details><summary>मूल (चौपाई)</summary>

प्राबिट सरद पयोद घनेरे।  
लरत मनहुँ मारुत के प्रेरे॥  
अनिप अकंपन अरु अतिकाया।  
बिचलत सेन कीन्हि इन्ह माया॥
</details>

<details><summary>अनुवाद (हिन्दी)</summary>

राक्षस व वानर युद्ध करताना असे वाटत होते की, वर्षाऋतूचे आणि शरद्ऋतूचे मेघ वाऱ्याने प्रेरित होऊन लढत आहेत. अनिप, अकंपन व अतिकाय या राक्षस सेनापतींनी आपली सेना विचलित झाल्याचे पाहून माया केली.॥ ५॥
</details>

<details><summary>मूल (चौपाई)</summary>

भयउ निमिष महँ अति अँधिआरा।  
बृष्टि होइ रुधिरोपल छारा॥
</details>

<details><summary>अनुवाद (हिन्दी)</summary>

एका क्षणात अंधार झाला आणि ते रक्त, दगड व राखेचा वर्षाव करू लागले.॥ ६॥
</details>

### दोहा


<details><summary>मूल (दोहा)</summary>

देखि निबिड़ तम दसहुँ दिसि कपिदल भयउ खभार।  
एकहि एक न देखई जहँ तहँ करहिं पुकार॥ ४६॥
</details>

<details><summary>अनुवाद (हिन्दी)</summary>

दाही दिशांना अत्यंत दाट अंधार पाहून वानरांच्या सेनेमध्ये खळबळ माजली. कुणी कुणाला दिसत नव्हता आणि सर्वजण जिकडे तिकडे रक्षणासाठी ओरडू लागले.॥ ४६॥
</details>

<details><summary>मूल (चौपाई)</summary>

सकल मरमु रघुनायक जाना।  
लिए बोलि अंगद हनुमाना॥  
समाचार सब कहि समुझाए।  
सुनत कोपि कपिकुंजर धाए॥
</details>

<details><summary>अनुवाद (हिन्दी)</summary>

श्रीरघुनाथांनी हे रहस्य जाणले. त्यांनी अंगद व हनुमान यांना बोलावून सर्व गोष्टी सांगितल्या. ते ऐकताच दोघे कपिश्रेष्ठ रागाने धावले.॥ १॥
</details>

<details><summary>मूल (चौपाई)</summary>

पुनि कृपाल हँसि चाप चढ़ावा।  
पावक सायक सपदि चलावा॥  
भयउ प्रकास कतहुँ तम नाहीं।  
ग्यान उदयँ जिमि संसय जाहीं॥
</details>

<details><summary>अनुवाद (हिन्दी)</summary>

मग कृपाळू श्रीरामांनी हसत हसत धनुष्य सज्ज करून त्यावरून तत्काळ अग्निबाण सोडला. त्यामुळे प्रकाश झाला आणि अंधार उरला नाही. ज्याप्रमाणे ज्ञानाचा उदय झाल्यावर सर्व संदेह दूर होतात.॥ २॥
</details>

<details><summary>मूल (चौपाई)</summary>

भालु बलीमुख पाइ प्रकासा।  
धाए हरष बिगत श्रम त्रासा॥  
हनूमान अंगद रन गाजे।  
हाँक सुनत रजनीचर भाजे॥
</details>

<details><summary>अनुवाद (हिन्दी)</summary>

अस्वले आणि वानर प्रकाश दिसताच श्रम व भय विसरून व प्रसन्न होऊन धावून गेले. हनुमान व अंगद यांनी युद्धात गर्जना केली. त्यांची हाक ऐकताच राक्षस पळून गेले.॥ ३॥
</details>

<details><summary>मूल (चौपाई)</summary>

भागत भट पटकहिं धरि धरनी।  
करहिं भालु कपि अद्भुत करनी॥  
गहि पद डारहिं सागर माहीं।  
मकर उरग झष धरि धरि खाहीं॥
</details>

<details><summary>अनुवाद (हिन्दी)</summary>

पळत सुटलेल्या राक्षस योद्ध्यांना अस्वले व वानर पकडून पृथ्वीवर आपटण्याची अद्भुत कामगिरी करू लागले. त्यांचे पाय पकडून ते त्यांना समुद्रात टाकून देत होते. तेथे मगरी, साप व मासे त्यांना पकडून खाऊन टाकीत होते.॥ ४॥
</details>

## माल्यवानाचा रावणाला उपदेश


### दोहा


<details><summary>मूल (दोहा)</summary>

कछु मारे कछु घायल कछु गढ़ चढ़े पराइ।  
गर्जहिं भालु बलीमुख रिपु दल बल बिचलाइ॥ ४७॥
</details>

<details><summary>अनुवाद (हिन्दी)</summary>

काही मारले गेले, काही घायाळ झाले आणि काही पळून गडावर चढून गेले. आपल्या बळाने शत्रुदलाला भेदरून अस्वले व वानरवीर गर्जना करू लागले.॥ ४७॥
</details>

<details><summary>मूल (चौपाई)</summary>

निसा जानि कपि चारिउ अनी।  
आए जहाँ कोसला धनी॥  
राम कृपा करि चितवा सबही।  
भए बिगतश्रम बानर तबही॥
</details>

<details><summary>अनुवाद (हिन्दी)</summary>

रात्र झाल्याचे पाहून वानरांच्या चारी तुकडॺा कोसलपती श्रीरामांकडे आल्या. श्रीरामांनी त्यांच्यावर कृपा-दृष्टी टाकताच सर्व वानरांचे श्रम दूर झाले.॥ १॥
</details>

<details><summary>मूल (चौपाई)</summary>

उहाँ दसानन सचिव हँकारे।  
सब सन कहेसि सुभट जे मारे॥  
आधा कटकु कपिन्ह संघारा।  
कहहु बेगि का करिअ बिचारा॥
</details>

<details><summary>अनुवाद (हिन्दी)</summary>

तिकडे लंकेत रावणाने मंत्र्यांना बोलावले आणि जे योद्धे मारले गेले होते, त्यांची माहिती सर्वांना सांगितली. तो म्हणाला, ‘वानरांनी अर्ध्या सेनेचा संहार केला आहे. आता लवकर सांगा,काय उपाय करावा?’॥ २॥
</details>

<details><summary>मूल (चौपाई)</summary>

माल्यवंत अति जरठ निसाचर।  
रावन मातु पिता मंत्री बर॥  
बोला बचन नीति अति पावन।  
सुनहु तात कछु मोर सिखावन॥
</details>

<details><summary>अनुवाद (हिन्दी)</summary>

माल्यवंत नावाचा एक अत्यंत वयोवृद्ध राक्षस होता. तो रावणाचा आजोबा आणि श्रेष्ठ मंत्री होता. तो अत्यंत पवित्र नीतीने बोलला, ‘बाळा! माझेहि बोलणे ऐक.॥ ३॥
</details>

<details><summary>मूल (चौपाई)</summary>

जब ते तुम्ह सीता हरि आनी।  
असगुन होहिं न जाहिं बखानी॥  
बेद पुरान जासु जसु गायो।  
राम बिमुख काहुँ न सुख पायो॥
</details>

<details><summary>अनुवाद (हिन्दी)</summary>

जेव्हापासून तू सीतेला हरण करून आणलेस, तेव्हापासून इतके अपशकुन होत आहेत की, त्यांचे वर्णन करणेही कठीण. वेद-पुराणांनी ज्यांची कीर्ती गायिली आहे, त्या श्रीरामांशी विन्मुख झाल्यावर कुणालाही सुख लाभलेले नाही.॥ ४॥
</details>

### दोहा


<details><summary>मूल (दोहा)</summary>

हिरन्याच्छ भ्राता सहित मधु कैटभ बलवान।  
जेहिं मारे सोइ अवतरेउ कृपासिंधु भगवान॥ ४८(क)॥
</details>

<details><summary>अनुवाद (हिन्दी)</summary>

हिरण्यकशिपू व हिरण्याक्ष आणि बलवान मधु-कैटभ यांना ज्यांनी मारले, तेच कृपासागर भगवान श्रीरामांच्या रूपाने अवतरले आहेत.॥ ४८(क)॥
</details>

## मासपारायण, पंचविसावा विश्राम


<details><summary>मूल (दोहा)</summary>

कालरूप खल बन दहन गुनागार घनबोध।  
सिव बिरंचि जेहि सेवहिं तासों कवन बिरोध॥ ४८(ख)॥
</details>

<details><summary>अनुवाद (हिन्दी)</summary>

जे कालस्वरूप आहेत, दुष्टांचे समूहरूपी वन भस्म करणारे अग्नी आहेत, गुणांचे धाम व ज्ञाननिधान आहेत, आणि शिव व ब्रह्मदेव ज्यांची सेवा करतात. त्यांच्याशी वैर कसले?॥ ४८(ख)॥
</details>

<details><summary>मूल (चौपाई)</summary>

परिहरि बयरु देहु बैदेही।  
भजहु कृपानिधि परम सनेही॥  
ताके बचन बान सम लागे।  
करिआ मुह करि जाहि अभागे॥
</details>

<details><summary>अनुवाद (हिन्दी)</summary>

म्हणून वैर सोडून त्यांना जानकी परत दे. आणि कृपानिधान व परम स्नेही श्रीरामांचे भजन कर. रावणाला त्याचे बोलणे बाणाप्रमाणे टोचले. तो म्हणाला, ‘अरे अभाग्या, तोंड काळे करून येथून निघून जा.॥ १॥
</details>

<details><summary>मूल (चौपाई)</summary>

बूढ़ भएसि न त मरतेउँ तोही।  
अब जनि नयन देखावसि मोही॥  
तेहिं अपने मन अस अनुमाना।  
बध्यो चहत एहि कृपानिधाना॥
</details>

<details><summary>अनुवाद (हिन्दी)</summary>

तू म्हातारा आहेस, नाही तर मी तुला ठार मारले असते. आता तू आपले तोंड दाखवू नकोस.’ रावणाचे बोलणे ऐकून माल्यवानाला अंदाज आला की, कृपानिधान श्रीराम आता याला मारू इच्छितात.॥ २॥
</details>

## लक्ष्मण-मेघनाद-युद्ध, लक्ष्मण-मूर्च्छा


<details><summary>मूल (चौपाई)</summary>

सो उठि गयउ कहत दुर्बादा।  
तब सकोप बोलेउ घननादा॥  
कौतुक प्रात देखिअहु मोरा।  
करिहउँ बहुत कहौं का थोरा॥
</details>

<details><summary>अनुवाद (हिन्दी)</summary>

माल्यवान रावणाला अद्वातद्वा बोलून उठून निघून गेला. तेव्हा मेघनाद रागाने म्हणाला, ‘उद्या सकाळी माझी करामत पहा. मी बरेच काही करीन. सांगावे तेवढे थोडेच होईल.’॥ ३॥
</details>

<details><summary>मूल (चौपाई)</summary>

सुनि सुत बचन भरोसा आवा।  
प्रीति समेत अंक बैठावा॥  
करत बिचार भयउ भिनुसारा।  
लागे कपि पुनि चहूँ दुआरा॥
</details>

<details><summary>अनुवाद (हिन्दी)</summary>

पुत्राचे बोलणे ऐकून रावणाला भरवसा वाटला. त्याने मेघनादाला प्रेमाने जवळ बसविले. विचार करता-करता सकाळ झाली. वानर पुन्हा चारी दरवाजांवर जाऊन थडकले.॥ ४॥
</details>

<details><summary>मूल (चौपाई)</summary>

कोपि कपिन्ह दुर्घट गढ़ु घेरा।  
नगर कोलाहलु भयउ घनेरा॥  
बिबिधायुध धर निसिचर धाए।  
गढ़ ते पर्बत सिखर ढहाए॥
</details>

<details><summary>अनुवाद (हिन्दी)</summary>

वानरांनी मोठॺा क्रोधाने दुर्गम किल्‍ल्याला घेरले. नगरामध्ये फार गोंधळ झाला. राक्षस बऱ्याच प्रकारची शस्त्रास्त्रे घेऊन धावले आणि त्यांनी किल्‍ल्यावरून पर्वतांची शिखरे टाकली.॥ ५॥
</details>

### छंद


<details><summary>मूल (दोहा)</summary>

ढाहे महीधर सिखर कोटिन्ह बिबिध बिधि गोला चले।  
घहरात जिमि पबिपात गर्जत जनु प्रलय के बादले॥  
मर्कट बिकट भट जुटत कटत न लटत तन जर्जर भए।  
गहि सैल तेहि गढ़ पर चलावहिं जहँ सो तहँ निसिचर हए॥
</details>

<details><summary>अनुवाद (हिन्दी)</summary>

त्यांनी पर्वतांची कोटॺवधी शिखरे खाली टाकली. अनेक प्रकारचे गोळे मारले जाऊ लागले. ते गोळे असा गडगडाट करीत होते की जणू वज्रपातच झाला. योद्धे भिडत होते, कापले जात होते आणि जणू प्रलयकालाच्या मेघांप्रमाणे गर्जना करीत होते. प्रचंड वानर योद्धे भिडत होते आणि घायाळ होत होते. त्यांचे देह जर्जर होत होते. तरीही ते हिम्मत सोडत नव्हते व पर्वत उचलून किल्‍ल्यावर फेकत होते. राक्षस जिथल्या तिथे मारले जात होते.
</details>

### दोहा


<details><summary>मूल (दोहा)</summary>

मेघनाद सुनि श्रवन अस गढ़ु पुनि छेंका आइ।  
उतरॺो बीर दुर्ग तें सन्मुख चल्यो बजाइ॥ ४९॥
</details>

<details><summary>अनुवाद (हिन्दी)</summary>

वानरांनी किल्‍ल्याला पुन्हा वेढा घातला आहे, असे जेव्हा मेघनादाने ऐकले, तेव्हा तो वीर किल्‍ल्यावरून उतरला आणि डंका वाजवून वानरांसमोर निघाला.॥ ४९॥
</details>

<details><summary>मूल (चौपाई)</summary>

कहँ कोसलाधीस द्वौ भ्राता।  
धन्वी सकल लोक बिख्याता॥  
कहँ नल नील दुबिद सुग्रीवा।  
अंगद हनूमंत बल सींवा॥
</details>

<details><summary>अनुवाद (हिन्दी)</summary>

त्याने ओरडून विचारले की,‘सर्व लोकांमध्ये प्रसिद्ध असलेले धनुर्धर कोसलाधीश दोन्ही भाऊ कुठे आहेत? नल, नील, द्विविद, सुग्रीव आणि बळाची परिसीमा असलेले अंगद व हनुमान कुठे आहेत?॥ १॥
</details>

<details><summary>मूल (चौपाई)</summary>

कहाँ बिभीषनु भ्राताद्रोही।  
आजु सबहि हठि मारउँ ओही॥  
अस कहि कठिन बान संधाने।  
अतिसय क्रोध श्रवन लगि ताने॥
</details>

<details><summary>अनुवाद (हिन्दी)</summary>

भावाशी द्रोह करणारा बिभीषण कुठे आहे? आज मी सर्वांना आणि त्या दुष्टाला अवश्य मारून टाकणार’ असे म्हणून त्याने धनुष्यावर तीक्ष्ण बाण लावले आणि अत्यंत क्रोधाने धनुष्य कानांपर्यंत खेचले.॥ २॥
</details>

<details><summary>मूल (चौपाई)</summary>

सर समूह सो छाड़ै लागा।  
जनु सपच्छ धावहिं बहु नागा॥  
जहँ तहँ परत देखिअहिं बानर।  
सन्मुख होइ न सके तेहि अवसर॥
</details>

<details><summary>अनुवाद (हिन्दी)</summary>

तो बाणांचे समूह सोडू लागला. जणू अनेक पंखवाले साप धावत होते. जिकडे तिकडे वानर धराशायी होऊ लागले. त्यावेळी त्याच्यासमोर कोणीही येऊ शकला नाही.॥ ३॥
</details>

<details><summary>मूल (चौपाई)</summary>

जहँ तहँ भागि चले कपि रीछा।  
बिसरी सबहि जुद्ध कै ईछा॥  
सो कपि भालु न रन महँ देखा।  
कीन्हेसि जेहि न प्रान अवसेषा॥
</details>

<details><summary>अनुवाद (हिन्दी)</summary>

अस्वले व वानर जिकडे तिकडे पळू लागले. ते युद्ध करण्याची इच्छा विसरून गेले. रणभूमीवर असा एकही वानर किंवा अस्वल दिसत नव्हता की, ज्याचे केवळ प्राण वाचले आहेत.॥ ४॥
</details>

### दोहा


<details><summary>मूल (दोहा)</summary>

दस दस सर सब मारेसि परे भूमि कपि बीर।  
सिंहनाद करि गर्जा मेघनाद बल धीर॥ ५०॥
</details>

<details><summary>अनुवाद (हिन्दी)</summary>

नंतर त्याने सर्वांना दहा-दहा बाण मारले, वानरवीर जमिनीवर पडले. बलवान आणि धीर असा मेघनाद सिंहाप्रमाणे नाद करून गर्जू लागला.॥ ५०॥
</details>

<details><summary>मूल (चौपाई)</summary>

देखि पवनसुत कटक बिहाला।  
क्रोधवंत जनु धायउ काला॥  
महासैल एक तुरत उपारा।  
अति रिस मेघनाद पर डारा॥
</details>

<details><summary>अनुवाद (हिन्दी)</summary>

सर्व सेना व्याकूळ झालेली पाहून पवनसुत हनुमान रागाने प्रत्यक्ष कालाप्रमाणे धावला. त्याने त्वरित एक मोठा पर्वत उपटून तो मोठॺा रागाने मेघनादावर सोडला.॥ १॥
</details>

<details><summary>मूल (चौपाई)</summary>

आवत देखि गयउ नभ सोई।  
रथ सारथी तुरग सब खोई॥  
बार बार पचार हनुमाना।  
निकट न आव मरमु सो जाना॥
</details>

<details><summary>अनुवाद (हिन्दी)</summary>

पर्वत येत असल्याचे पाहून मेघनाद आकाशात उडून गेला. त्याचा रथ, सारथी आणि घोडे यांचा चुराडा झाला. हनुमान वारंवार आव्हान देत होता, परंतु मेघनाद जवळ येत नव्हता. कारण हनुमानाचे सामर्थ्य त्याला कळून चुकले होते.॥ २॥
</details>

<details><summary>मूल (चौपाई)</summary>

रघुपति निकट गयउ घननादा।  
नाना भाँति करेसि दुर्बादा॥  
अस्त्र सस्त्र आयुध सब डारे।  
कौतुकहीं प्रभु काटि निवारे॥
</details>

<details><summary>अनुवाद (हिन्दी)</summary>

तेव्हा मेघनाद श्रीरघुनाथांच्या जवळ गेला आणि त्यांना अपशब्द बोलून त्याने त्यांच्यावर शस्त्रास्त्रे फेकली. प्रभूंनी सहजगत्या ती सर्व तोडून टाकली.॥ ३॥
</details>

<details><summary>मूल (चौपाई)</summary>

देखि प्रताप मूढ़ खिसिआना।  
करै लाग माया बिधि नाना॥  
जिमि कोउ करै गरुड़ सैं खेला।  
डरपावै गहि स्वल्प सपेला॥
</details>

<details><summary>अनुवाद (हिन्दी)</summary>

श्रीरामांचा तो प्रताप पाहून तो मूर्ख ओशाळला आणि अनेक प्रकारच्या माया करू लागला. जसे एखाद्याने लहानसे सापाचे पिल्लू हातात धरून गरुडाला घाबरविण्याचा खेळ करावा.॥ ४॥
</details>

### दोहा


<details><summary>मूल (दोहा)</summary>

जासु प्रबल माया बस सिव बिरंचि बड़ छोट।  
ताहि दिखावइ निसिचर निज माया मति खोट॥ ५१॥
</details>

<details><summary>अनुवाद (हिन्दी)</summary>

शिव व ब्रह्मदेवांपर्यंत सर्व लहान मोठे ज्यांच्या अत्यंत बलवान मायेच्या अधीन असतात, त्यांना तो नीच बुद्धीचा निशाचर आपली माया दाखवत होता.॥ ५१॥
</details>

<details><summary>मूल (चौपाई)</summary>

नभ चढ़ि बरष बिपुल अंगारा।  
महि ते प्रगट होहिं जलधारा॥  
नाना भाँति पिसाच पिसाची।  
मारु काटु धुनि बोलहिं नाची॥
</details>

<details><summary>अनुवाद (हिन्दी)</summary>

आकाशात उंच उडून तो पुष्कळ निखारे टाकू लागला. पृथ्वीतून पाण्याचे प्रवाह फुटू लागले. अनेक प्रकारचे पिशाच व पिशाचिनी नाचत-नाचत ‘मारा, कापून काढा’ असा आवाज करू लागल्या.॥ १॥
</details>

<details><summary>मूल (चौपाई)</summary>

बिष्टा पूय रुधिर कच हाड़ा।  
बरषइ कबहुँ उपल बहु छाड़ा॥  
बरषि धूरि कीन्हेसि अँधिआरा।  
सूझ न आपन हाथ पसारा॥
</details>

<details><summary>अनुवाद (हिन्दी)</summary>

मेघनाद कधी विष्ठा, पू, रक्त, केस व हाडांचा वर्षाव करीत होता, तर कधी पुष्कळ दगड टाकत होता. नंतर त्याने धूळ पसरून असा अंधार केला की, स्वतःचा पसरलेला हातही दिसत नव्हता.॥ २॥
</details>

<details><summary>मूल (चौपाई)</summary>

कपि अकुलाने माया देखें।  
सब कर मरन बना एहि लेखें॥  
कौतुक देखि राम मुसुकाने।  
भए सभीत सकल कपि जाने॥
</details>

<details><summary>अनुवाद (हिन्दी)</summary>

माया पाहून वानर बेचैन झाले. ते विचार करू लागले की, असे होत राहिले, तर सर्वांचे मरणच ओढवले. हे कौतुक पाहून श्रीराम हसले. सर्व वानर भयभीत झाल्याचे त्यांनी पाहिले.॥ ३॥
</details>

<details><summary>मूल (चौपाई)</summary>

एक बान काटी सब माया।  
जिमि दिनकर हर तिमिर निकाया॥  
कृपादृष्टि कपि भालु बिलोके।  
भए प्रबल रन रहहिं न रोके॥
</details>

<details><summary>अनुवाद (हिन्दी)</summary>

तेव्हा श्रीरामांनी ज्याप्रमाणे सूर्य अंधाराच्या समूहास हरण करतो, त्याप्रमाणे सर्व माया एकाच बाणात मोडून काढली. त्यानंतर त्यांनी आपली कृपादृष्टी वानर-अस्वलांवर टाकली, त्यासरशी ते इतके प्रबल झाले की, युद्धात थांबविल्यावरही थांबत नव्हते.॥ ४॥
</details>

### दोहा


<details><summary>मूल (दोहा)</summary>

आयसु मागि राम पहिं अंगदादि कपि साथ।  
लछिमन चले क्रुद्ध होइ बान सरासन हाथ॥ ५२॥
</details>

<details><summary>अनुवाद (हिन्दी)</summary>

श्रीरामांची आज्ञा घेऊन अंगद इत्यादी वानरांबरोबर हाती धनुष्यबाण घेऊन लक्ष्मण क्रुद्ध होऊन निघाला.॥ ५२॥
</details>

<details><summary>मूल (चौपाई)</summary>

छतज नयन उर बाहु बिसाला।  
हिमगिरि निभ तनु कछु एक लाला॥  
इहाँ दसानन सुभट पठाए।  
नाना अस्त्र सस्त्र गहि धाए॥
</details>

<details><summary>अनुवाद (हिन्दी)</summary>

त्याचे डोळे लाल झालेले होते, विशाल छाती आणि विशाल भुजा होत्या. हिमालय पर्वतासारख्या उज्ज्वल गौर वर्णावर काहीशी लाली होती. इकडे रावणानेही मोठमोठे योद्धे पाठविले. तेही अनेक शस्त्रास्त्रे घेऊन धावले.॥ १॥
</details>

<details><summary>मूल (चौपाई)</summary>

भूधर नख बिटपायुध धारी।  
धाए कपि जय राम पुकारी॥  
भिरे सकल जोरिहि सन जोरी।  
इत उत जय इच्छा नहिं थोरी॥
</details>

<details><summary>अनुवाद (हिन्दी)</summary>

वानर पर्वत, नखे व वृक्षरूपी हत्यारे घेऊन ‘श्रीरामचंद्रकी जय’ असा जयघोष करीत धावले. वानर व राक्षस परस्पर भिडले. इकडे व तिकडे दोन्ही पक्षात विजयाची प्रबळ इच्छा होती.॥२॥
</details>

<details><summary>मूल (चौपाई)</summary>

मुठिकन्ह लातन्ह दातन्ह काटहिं।  
कपि जयसील मारि पुनि डाटहिं॥  
मारु मारु धरु धरु धरु मारू।  
सीस तोरि गहि भुजा उपारू॥
</details>

<details><summary>अनुवाद (हिन्दी)</summary>

वानर राक्षसांना लाथा-बुक्क्या मारीत होते व दातांनी चावत होते. विजयी वानर त्यांना मार देऊन मग धाक दाखवत होते. ‘मारा, मारा, पकडा, पकडा आणि पकडून ठार मारा, डोके फोडा आणि भुजा धरून उपटून टाका.’॥ ३॥
</details>

<details><summary>मूल (चौपाई)</summary>

असि रव पूरि रही नव खंडा।  
धावहिं जहँ तहँ रुंड प्रचंडा॥  
देखहिं कौतुक नभ सुर बृंदा।  
कबहुँक बिसमय कबहुँ अनंदा॥
</details>

<details><summary>अनुवाद (हिन्दी)</summary>

नऊ खंडांमध्ये असाच आवाज भरला होता. प्रचंड शिरविहीन धडे जिकडे तिकडे पळत होती. आकाशातील देव हे कौतुक पहात होते. त्यांना कधी खेद वाटत होता, तर कधी आनंद.॥ ४॥
</details>

### दोहा


<details><summary>मूल (दोहा)</summary>

रुधिर गाड़ भरि भरि जम्यो ऊपर धूरि उड़ाइ।  
जनु अँगार रासिन्ह पर मृतक धूम रह्यो छाइ॥ ५३॥
</details>

<details><summary>अनुवाद (हिन्दी)</summary>

खड्ड्यांमध्ये रक्त भरून गोठू लागले आणि त्यांच्यावर धूळ उडून पडत होती. जणू निखाऱ्यांच्या ढिगांवर राख पसरली आहे, असे ते दृश्य दिसत होते.॥ ५३॥
</details>

<details><summary>मूल (चौपाई)</summary>

घायल बीर बिराजहिं कैसे।  
कुसुमित किंसुक के तरु जैसे॥  
लछिमन मेघनाद द्वौ जोधा।  
भिरहिं परसपर करि अति क्रोधा॥
</details>

<details><summary>अनुवाद (हिन्दी)</summary>

फुललेल्या पलाश वृक्षाप्रमाणे जखमी वीर शोभत होते. लक्ष्मण आणि मेघनाद हे दोन्ही योद्धे अत्यंत क्रोधाने लढत होते.॥ १॥
</details>

<details><summary>मूल (चौपाई)</summary>

एकहि एक सकइ नहिं जीती।  
निसिचर छल बल करइ अनीती॥  
क्रोधवंत तब भयउ अनंता।  
भंजेउ रथ सारथी तुरंता॥
</details>

<details><summary>अनुवाद (हिन्दी)</summary>

कोणी कुणाला जिंकू शकत नव्हते. मेघनाद कपटाने व अधर्माने लढत होता. तेव्हा लक्ष्मण चिडला आणि त्याने त्वरित मेघनादाचा रथ मोडून टाकला आणि त्याच्या सारथ्याचे तुकडे तुकडे करून टाकले.॥ २॥
</details>

<details><summary>मूल (चौपाई)</summary>

नाना बिधि प्रहार कर सेषा।  
राच्छस भयउ प्रान अवसेषा॥  
रावन सुत निज मन अनुमाना।  
संकठ भयउ हरिहि मम प्राना॥
</details>

<details><summary>अनुवाद (हिन्दी)</summary>

शेषावतार लक्ष्मण मेघनादावर अनेक प्रकारे प्रहार करू लागला. त्याचे फक्त प्राण उरले. रावणपुत्र मेघनादाला अंदाज आला की, आता प्राण-संकट ओढवले आहे, हा लक्ष्मण माझे प्राण घेईल.॥ ३॥
</details>

<details><summary>मूल (चौपाई)</summary>

बीर घातिनी छाड़िसि साँगी।  
तेजपुंज लछिमन उर लागी॥  
मुरुछा भई सक्ति के लागें।  
तब चलि गयउ निकट भय त्यागें॥
</details>

<details><summary>अनुवाद (हिन्दी)</summary>

तेव्हा त्याने वीरघातिनी शक्ती सोडली. ती तेजःपूर्ण शक्ती लक्ष्मणाच्या छातीला लागली. शक्ती लागल्यामुळे त्याला मूर्च्छा आली. तेव्हा मेघनाद भय सोडून त्याच्या जवळ गेला.॥ ४॥
</details>

### दोहा


<details><summary>मूल (दोहा)</summary>

मेघनाद सम कोटि सत जोधा रहे उठाइ।  
जगदाधार सेष किमि उठै चले खिसिआइ॥ ५४॥
</details>

<details><summary>अनुवाद (हिन्दी)</summary>

मेघनादासारखे अगणित योद्धे त्याला उचलू लागले. परंतु जगाचा आधार असलेल्या शेष-लक्ष्मणाला ते कसे उचलणार? तेव्हा ते ओशाळून निघून गेले.’॥ ५४॥
</details>

<details><summary>मूल (चौपाई)</summary>

सुनु गिरिजा क्रोधानल जासू।  
जारइ भुवन चारिदस आसू॥  
सक संग्राम जीति को ताही।  
सेवहिं सुर नर अग जग जाही॥
</details>

<details><summary>अनुवाद (हिन्दी)</summary>

शिव म्हणतात, ‘हे गिरिजा, ज्या शेषनागाच्या क्रोधाचा अग्नी चौदा भुवनांना क्षणात जाळून टाकतो आणि देव, मनुष्य आणि सर्व चराचर जीव ज्याची सेवा करतात, त्याला संग्रामामध्ये कोण जिंकू शकणार?॥ १॥
</details>

<details><summary>मूल (चौपाई)</summary>

यह कौतूहल जानइ सोई।  
जा पर कृपा राम कै होई॥  
संध्या भइ फिरि द्वौ बाहनी।  
लगे सँभारन निज निज अनी॥
</details>

<details><summary>अनुवाद (हिन्दी)</summary>

ज्याच्यावर श्रीरामांची कृपा असेल, त्यालाच ही लीला समजू शकते. संध्याकाळ झाल्यावर दोन्हीकडच्या सेना परतल्या. सेनापती आपापल्या सेना सांभाळू लागले.॥ २॥
</details>

<details><summary>मूल (चौपाई)</summary>

ब्यापक ब्रह्म अजित भुवनेस्वर।  
लछिमन कहाँ बूझ करुनाकर॥  
तब लगि लै आयउ हनुमाना।  
अनुज देखि प्रभु अति दुख माना॥
</details>

<details><summary>अनुवाद (हिन्दी)</summary>

व्यापक, ब्रह्म, अजेय, संपूर्ण ब्रह्मांडाचे ईश्वर आणि करुणेची खाण असणारे श्रीरामचंद्र म्हणाले, ‘लक्ष्मण कुठे आहे?’ तोपर्यंत हनुमान त्याला घेऊन आला. छोटॺा भावाला या अवस्थेत पाहून प्रभूंना दुःख झाले.॥ ३॥
</details>

## हनुमानाचे संजीवनी आणण्यासाठी जाणे, कालनेमि-रावण-संवाद, मकरी-उद्धार, कालनेमि-उद्धार


<details><summary>मूल (चौपाई)</summary>

जामवंत कह बैद सुषेना।  
लंकाँ रहइ को पठई लेना॥  
धरि लघु रूप गयउ हनुमंता।  
आनेउ भवन समेत तुरंता॥
</details>

<details><summary>अनुवाद (हिन्दी)</summary>

जांबवान म्हणाला, ‘लंकेत सुषेण नावाचा वैद्य रहातो. त्याला घेऊन येण्यासाठी कुणाला पाठवावे?’ तेव्हा हनुमान छोटे रूप घेऊन सुषेणाला घरासह उचलून लगेच घेऊन आला.॥ ४॥
</details>

### दोहा


<details><summary>मूल (दोहा)</summary>

राम पदारबिंद सिर नायउ आइ सुषेन।  
कहा नाम गिरि औषधी जाहु पवनसुत लेन॥ ५५॥
</details>

<details><summary>अनुवाद (हिन्दी)</summary>

सुषेणाने येऊन श्रीरामांच्या चरणारविंदांवर मस्तक ठेवले. त्याने पर्वत व औषध यांचे नाव सांगितले आणि म्हटले, ‘हे पवनपुत्र, औषध आणण्यास जा.’॥ ५५॥
</details>

<details><summary>मूल (चौपाई)</summary>

राम चरन सरसिज उर राखी।  
चला प्रभंजनसुत बल भाषी॥  
उहाँ दूत एक मरमु जनावा।  
रावनु कालनेमि गृह आवा॥
</details>

<details><summary>अनुवाद (हिन्दी)</summary>

श्रीरामांचे चरणकमल हृदयात धरून पवनपुत्र हनुमान ‘ठीक आहे. आत्ता घेऊन येतो.’ असे सांगून निघाला. तिकडे एका गुप्तहेराने रावणाला हे गुपित सांगितले, तेव्हा रावण कालनेमीच्या घरी आला.॥ १॥
</details>

<details><summary>मूल (चौपाई)</summary>

दसमुख कहा मरमु तेहिं सुना।  
पुनि पुनि कालनेमि सिरु धुना॥  
देखत तुम्हहि नगरु जेहिं जारा।  
तासु पंथ को रोकन पारा॥
</details>

<details><summary>अनुवाद (हिन्दी)</summary>

रावणाने सर्व हकिगत सांगितली. कालनेमीने ती ऐकून वारंवार आपले डोके बडवून घेतले. तो म्हणाला, ‘तुझ्या डोळ्यांसमोर ज्याने नगर जाळून टाकले, त्याचा मार्ग कोण रोखू शकेल?॥ २॥
</details>

<details><summary>मूल (चौपाई)</summary>

भजि रघुपति करु हित आपना।  
छाँड़हु नाथ मृषा जल्पना॥  
नील कंज तनु सुंदर स्यामा।  
हृदयँ राखु लोचनाभिरामा॥
</details>

<details><summary>अनुवाद (हिन्दी)</summary>

श्रीरघुनाथांचे भजन करून तू आपले कल्याण करून घे. हे नाथ, व्यर्थ बडबड सोडून दे. नेत्रांना आनंद देणाऱ्या नीलकमलासारख्या सुंदर श्याम शरीराच्या श्रीरामांना आपल्या हृदयात धारण कर.॥ ३॥
</details>

<details><summary>मूल (चौपाई)</summary>

मैं तैं मोर मूढ़ता त्यागू।  
महा मोह निसि सूतत जागू॥  
काल ब्याल कर भच्छक जोई।  
सपनेहुँ समर कि जीतिअ सोई॥
</details>

<details><summary>अनुवाद (हिन्दी)</summary>

मी-तू असा भेद-भाव व ममतारूपी मूढता सोडून दे. महामोहरूपी रात्रीत तू झोपला आहेस. जागा हो. जो कालरूपी सर्पाचा भक्षक आहे, त्याला कधी स्वप्नातही युद्धात जिंकता येईल काय?’॥ ४॥
</details>

### दोहा


<details><summary>मूल (दोहा)</summary>

सुनि दसकंठ रिसान अति तेहिं मन कीन्ह बिचार।  
राम दूत कर मरौं बरु यह खल रत मल भार॥ ५६॥
</details>

<details><summary>अनुवाद (हिन्दी)</summary>

त्याचे बोलणे ऐकून रावण फार संतापला. तेव्हा कालनेमीने विचार केला की, याच्या हातून मरण्यापेक्षा श्रीरामाच्या दूताकरवी मरणे श्रेयस्कर. हा दुष्ट तर पापांच्या समूहात रत आहे.॥ ५६॥
</details>

<details><summary>मूल (चौपाई)</summary>

अस कहि चला रचिसि मग माया।  
सर मंदिर बर बाग बनाया॥  
मारुतसुत देखा सुभ आश्रम।  
मुनिहि बूझि जल पियौं जाइ श्रम॥
</details>

<details><summary>अनुवाद (हिन्दी)</summary>

तो मनात असा विचार करून निघाला आणि वाटेत त्याने माया केली. तलाव, मंदिर आणि सुंदर बागा बनविल्या. हनुमानाने सुंदर आश्रम पाहून विचार केला की, मुनीला विचारून पाणी प्यावे, म्हणजे थकवा जाईल.॥ १॥
</details>

<details><summary>मूल (चौपाई)</summary>

राच्छस कपट बेष तहँ सोहा।  
मायापति दूतहि चह मोहा॥  
जाइ पवनसुत नायउ माथा।  
लाग सो कहै राम गुन गाथा॥
</details>

<details><summary>अनुवाद (हिन्दी)</summary>

कालनेमी राक्षस मुनीचा कपट वेष धारण करून विराजमान झालेला होता. तो मूर्ख आपल्या मायेने मायापतींच्या दूताला मोहित करू पहात होता. मारुतीने त्याच्याजवळ जाऊन मस्तक नम्र केले. तो श्रीरामांच्या गुणांचे वर्णन करू लागला.॥ २॥
</details>

<details><summary>मूल (चौपाई)</summary>

होत महा रन रावन रामहिं।  
जितिहहिं राम न संसय या महिं॥  
इहाँ भएँ मैं देखउँ भाई।  
ग्यान दृष्टि बल मोहि अधिकाई॥
</details>

<details><summary>अनुवाद (हिन्दी)</summary>

तो म्हणाला, ‘रावण व राम यांच्यात मोठे युद्ध सुरू आहे. राम जिंकणार यात शंका नाही. हे बंधू, मी येथून ते सर्व पहात आहे. माझ्याकडे ज्ञान-दृष्टीचे मोठे बळ आहे.’॥ ३॥
</details>

<details><summary>मूल (चौपाई)</summary>

मागा जल तेहिं दीन्ह कमंडल।  
कह कपि नहिं अघाउँ थोरें जल॥  
सर मज्जन करि आतुर आवहु।  
दिच्छा देउँ ग्यान जेहिं पावहु॥
</details>

<details><summary>अनुवाद (हिन्दी)</summary>

हनुमानाने त्याला पाणी मागितले. तेव्हा त्याने कमंडलू दिला. हनुमान म्हणाला, ‘एवढॺा थोडॺा पाण्याने मी तृप्त होणार नाही.’ तेव्हा तो म्हणाला, ‘तलावात स्नान करून परत ये. मग तुला मी दीक्षा देतो. त्यामुळे तुला ज्ञान प्राप्त होईल.’॥ ४॥
</details>

### दोहा


<details><summary>मूल (दोहा)</summary>

सर पैठत कपि पद गहा मकरीं तब अकुलान।  
मारी सो धरि दिब्य तनु चली गगन चढ़ि जान॥ ५७॥
</details>

<details><summary>अनुवाद (हिन्दी)</summary>

तलावात उतरताच एका मगरीने पटकन त्याचवेळी हनुमानाचा पाय धरला. हनुमानाने तिला मारून टाकले. तेव्हा ती दिव्य देह धारण करून विमानात बसून आकाशातून निघाली.॥ ५७॥
</details>

<details><summary>मूल (चौपाई)</summary>

कपि तव दरस भइउँ निष्पापा।  
मिटा तात मुनिबर कर सापा॥  
मुनि न होइ यह निसिचर घोरा।  
मानहु सत्य बचन कपि मोरा॥
</details>

<details><summary>अनुवाद (हिन्दी)</summary>

ती म्हणाली, ‘हे वानरा, तुझ्या दर्शनामुळे मी पापरहित झाले. मला श्रेष्ठ मुनींनी दिलेला शाप नाहीसा झाला. हे कपी, हा मुनी नव्हे, घोर निशाचर आहे. माझे बोलणे खरे मान.’॥ १॥
</details>

<details><summary>मूल (चौपाई)</summary>

अस कहि गई अपछरा जबहीं।  
निसिचर निकट गयउ कपि तबहीं॥  
कह कपि मुनि गुरदछिना लेहू।  
पाछें हमहि मंत्र तुम्ह देहू॥
</details>

<details><summary>अनुवाद (हिन्दी)</summary>

असे म्हणून ती अप्सरा गेली, तोच हनुमान निशाचराजवळ आला. हनुमान म्हणाला, ‘हे मुनी, प्रथम गुरुदक्षिणा घ्या. नंतर मला मंत्र द्या.’॥ २॥
</details>

<details><summary>मूल (चौपाई)</summary>

सिर लंगूर लपेटि पछारा।  
निज तनु प्रगटेसि मरती बारा॥  
राम राम कहि छाड़ेसि प्राना।  
सुनि मन हरषि चलेउ हनुमाना॥
</details>

<details><summary>अनुवाद (हिन्दी)</summary>

हनुमानाने आपले शेपूट त्याच्या डोक्याला गुंडाळले आणि त्याला आपटले. मरताना त्याने आपले राक्षसी शरीर प्रकट केले. त्याने राम-राम म्हणत प्राण सोडले. त्याच्या तोंडून राम-नामाचे उच्चारण ऐकून हनुमानाला मनातून आनंद झाला व तो पुढे निघाला.॥ ३॥
</details>

<details><summary>मूल (चौपाई)</summary>

देखा सैल न औषध चीन्हा।  
सहसा कपि उपारि गिरि लीन्हा॥  
गहि गिरि निसि नभ धावत भयऊ।  
अवधपुरी ऊपर कपि गयऊ॥
</details>

<details><summary>अनुवाद (हिन्दी)</summary>

त्याने वैद्यांनी सांगितलेला पर्वत पाहिला, पण औषध ओळखता येईना. तेव्हा हनुमानाने एकदम पर्वतच उपटून घेतला. पर्वत घेऊन हनुमानरात्रीच आकाशमार्गाने वेगाने निघाला आणि अयोध्यापुरीवर पोहोचला.॥ ४॥
</details>

## भरत-हनुमान्-संवाद


### दोहा


<details><summary>मूल (दोहा)</summary>

देखा भरत बिसाल अति निसिचर मन अनुमानि।  
बिनु फर सायक मारेउ चाप श्रवन लगि तानि॥ ५८॥
</details>

<details><summary>अनुवाद (हिन्दी)</summary>

भरताने आकाशात अत्यंत विशालरूप पाहिले, तेव्हा त्याला वाटले की, हा एखादा राक्षस आहे. त्याने बिनफाळाचा एक बाण धनुष्य कानापर्यंत खेचून मारला.॥ ५८॥
</details>

<details><summary>मूल (चौपाई)</summary>

परेउ मुरुछि महि लागत सायक।  
सुमिरत राम राम रघुनायक॥  
सुनि प्रिय बचन भरत तब धाए।  
कपि समीप अति आतुर आए॥
</details>

<details><summary>अनुवाद (हिन्दी)</summary>

बाण लागताच हनुमान ‘राम-राम, रघुपती’ म्हणत मूर्च्छित होऊन खाली पडला. प्रिय ‘राम-नाम’ ऐकताच भरत उठून धावला आणि उतावळा होऊन हनुमानाजवळ गेला.॥ १॥
</details>

<details><summary>मूल (चौपाई)</summary>

बिकल बिलोकि कीस उर लावा।  
जागत नहिं बहु भाँति जगावा॥  
मुख मलीन मन भए दुखारी।  
कहत बचन भरि लोचन बारी॥
</details>

<details><summary>अनुवाद (हिन्दी)</summary>

हनुमान व्याकूळ झाल्याचे पाहून त्याने त्याला हृदयाशी धरले. त्याला जागे करण्याचा प्रयत्न केला, परंतु तो शुद्धीवर येत नव्हता. तेव्हा भरताचे मुख उदास झाले. तो मनातून फार दुःखी झाला. डोळ्यांत पाणी आणून तो म्हणाला की,॥ २॥
</details>

<details><summary>मूल (चौपाई)</summary>

जेहिं बिधि राम बिमुख मोहि कीन्हा।  
तेहिं पुनि यह दारुन दुख दीन्हा॥  
जौं मोरें मन बच अरु काया।  
प्रीति राम पद कमल अमाया॥
</details>

<details><summary>अनुवाद (हिन्दी)</summary>

‘ज्या विधात्याने मला श्रीरामांपासून दूर केले, त्यानेच पुन्हा हे दुःखही दिले, जर माझे कायावाचामनाने श्रीरामांच्या चरणकमलांवर निष्कपट प्रेम असेल,॥ ३॥
</details>

<details><summary>मूल (चौपाई)</summary>

तौ कपि होउ बिगत श्रम सूला।  
जौं मो पर रघुपति अनुकूला॥  
सुनत बचन उठि बैठ कपीसा।  
कहि जय जयति कोसलाधीसा॥
</details>

<details><summary>अनुवाद (हिन्दी)</summary>

आणि जर श्रीरघुनाथ माझ्यावर प्रसन्न असतील, तर या वानराचा अशक्तपणा व वेदना दूर होवो.’ हे वाक्य ऐकताच कपिराज हनुमान ‘कोसलपती श्रीरामचंद्रांचा विजय असो, विजय असो,’ असे म्हणत उठून बसला.॥ ४॥
</details>

### सोरठा


<details><summary>मूल (दोहा)</summary>

लीन्ह कपिहि उर लाइ पुलकित तनु लोचन सजल।  
प्रीति न हृदयँ समाइ सुमिरि राम रघुकुल तिलक॥ ५९॥
</details>

<details><summary>अनुवाद (हिन्दी)</summary>

भरताने हनुमानाला हृदयाशी धरले. त्याचे शरीर पुलकित झाले आणि नेत्रांमध्ये आनंद व प्रेमाचे अश्रू दाटले. रघुकुलतिलक श्रीरामचंद्राचे स्मरण करताना भरताच्या हृदयात प्रेम मावत नव्हते.॥ ५९॥
</details>

<details><summary>मूल (चौपाई)</summary>

तात कुसल कहु सुखनिधान की।  
सहित अनुज अरु मातु जानकी॥  
कपि सब चरित समास बखाने।  
भए दुखी मन महुँ पछिताने॥
</details>

<details><summary>अनुवाद (हिन्दी)</summary>

भरत म्हणाला, ‘हे तात, छोटा भाऊ लक्ष्मण आणि माता जानकीसह सुखनिधान श्रीरामांची खुशाली सांग.’ हनुमानाने सर्व वृत्तांत थोडक्यात सांगितला. तो ऐकून भरताला दुःख झाले. व तो पश्चात्ताप करू लागला.॥ १॥
</details>

<details><summary>मूल (चौपाई)</summary>

अहह दैव मैं कत जग जायउँ।  
प्रभु के एकहु काज न आयउँ॥  
जानि कुअवसरु मन धरि धीरा।  
पुनि कपि सन बोले बलबीरा॥
</details>

<details><summary>अनुवाद (हिन्दी)</summary>

‘हाय दैवा! मी जगात का जन्माला आलो? एकाही कामात मी प्रभूंना उपयोगी पडू शकलो नाही.’ नंतर ही वेळ शोकाची नाही, हे जाणून व मनात धीर धरून पराक्रमी भरत हनुमानाला म्हणाला,॥ २॥
</details>

<details><summary>मूल (चौपाई)</summary>

तात गहरु होइहि तोहि जाता।  
काजु नसाइहि होत प्रभाता॥  
चढ़ु मम सायक सैल समेता।  
पठवौं तोहि जहँ कृपानिकेता॥
</details>

<details><summary>अनुवाद (हिन्दी)</summary>

‘हे तात, तुला जायला उशीर होतोय आणि सकाळ होताच सर्वनाश होईल, म्हणून पर्वतासह तू माझ्या बाणावर चढ, मी तुला कृपाधाम श्रीरामांजवळ पाठवितो.’॥ ३॥
</details>

<details><summary>मूल (चौपाई)</summary>

सुनि कपि मन उपजा अभिमाना।  
मोरें भार चलिहि किमि बाना॥  
राम प्रभाव बिचारि बहोरी।  
बंदि चरन कह कपि कर जोरी॥
</details>

<details><summary>अनुवाद (हिन्दी)</summary>

भरताचे म्हणणे ऐकून हनुमानाच्या मनात अभिमान उत्पन्न झाला की, माझ्या ओझ्याने बाण कसा जाईल? परंतु श्रीरामचंद्रांच्या प्रभावाचा विचार करून तो भरताच्या चरणकमलांना वंदन करीत हात जोडून म्हणाला,॥ ४॥
</details>

### दोहा


<details><summary>मूल (दोहा)</summary>

तव प्रताप उर राखि प्रभु जैहउँ नाथ तुरंत।  
अस कहि आयसु पाइ पद बंदि चलेउ हनुमंत॥ ६०(क)॥
</details>

<details><summary>अनुवाद (हिन्दी)</summary>

‘हे नाथ, हे प्रभू, मी तुझा प्रताप मनात धरून त्वरित जाईन’ असे म्हणून व आज्ञा घेऊन, तसेच भरताच्या चरणांना वंदन करून हनुमान निघाला.॥ ६०(क)॥
</details>

<details><summary>मूल (दोहा)</summary>

भरत बाहुबल सील गुन प्रभु पद प्रीति अपार।  
मन महुँ जात सराहत पुनि पुनि पवनकुमार॥ ६०(ख)॥
</details>

<details><summary>अनुवाद (हिन्दी)</summary>

भरताचे बाहुबल, स्वभाव, गुण आणि प्रभु-चरणांवरील अपार प्रेम यांची मनामध्ये वारंवार प्रशंसा करीत मारुती जात होता.॥ ६०(ख)॥
</details>

## लक्ष्मण सावध


<details><summary>मूल (चौपाई)</summary>

उहाँ राम लछिमनहि निहारी।  
बोले बचन मनुज अनुसारी॥  
अर्ध राति गइ कपि नहिं आयउ।  
राम उठाइ अनुज उर लायउ॥
</details>

<details><summary>अनुवाद (हिन्दी)</summary>

तिकडे लंकेमध्ये लक्ष्मणाला पहात श्रीराम सामान्य माणसाप्रमाणे बोलू लागले-‘अर्धी रात्र होऊन गेली, हनुमान अद्याप आला नाही.’ असे म्हणून श्रीरामांनी लक्ष्मणाला उचलून हृदयाशी धरले.॥ १॥
</details>

<details><summary>मूल (चौपाई)</summary>

सकहु न दुखित देखि मोहि काऊ।  
बंधु सदा तव मृदुल सुभाऊ॥  
मम हित लागि तजेहु पितु माता।  
सहेहु बिपिन हिम आतप बाता॥
</details>

<details><summary>अनुवाद (हिन्दी)</summary>

आणि म्हणाले की, ‘हे बंधू, तू मला कधीही दुःखी पाहू शकत नव्हतास. तुझा स्वभाव नेहमीच कोमल होता. माझ्या हितासाठी तू माता-पित्याला सोडलेस आणि वनामध्ये थंडी, ऊन, वारा हे सर्व सहन केलेस.॥ २॥
</details>

<details><summary>मूल (चौपाई)</summary>

सो अनुराग कहाँ अब भाई।  
उठहु न सुनि मम बच बिकलाई॥  
जौं जनतेउँ बन बंधु बिछोहू।  
पिता बचन मनतेउँ नहिं ओहू॥
</details>

<details><summary>अनुवाद (हिन्दी)</summary>

हे बंधू, आता ते तुझे प्रेम कुठे गेले? माझे व्याकूळ बोलणे ऐकून उठत का नाहीस? जर मला ठाऊक असते की, वनात भावाचा वियोग होणार आहे, तर परम कर्तव्य असलेले पित्याचे वचनही मी मान्य केले नसते.॥ ३॥
</details>

<details><summary>मूल (चौपाई)</summary>

सुत बित नारि भवन परिवारा।  
होहिं जाहिं जग बारहिं बारा॥  
अस बिचारि जियँ जागहु ताता।  
मिलइ न जगत सहोदर भ्राता॥
</details>

<details><summary>अनुवाद (हिन्दी)</summary>

पुत्र, धन, स्त्री, घर आणि परिवार हे जगामध्ये वारंवार मिळतात आणि जातात. परंतु जगात सख्खा भाऊ वारंवार मिळत नाही. मनात असा विचार करून हे बंधू, जागा हो.॥ ४॥
</details>

<details><summary>मूल (चौपाई)</summary>

जथा पंख बिनु खग अति दीना।  
मनि बिनु फनि करिबर कर हीना॥  
अस मम जिवन बंधु बिनु तोही।  
जौं जड़ दैव जिआवै मोही॥
</details>

<details><summary>अनुवाद (हिन्दी)</summary>

ज्याप्रमाणे पंखाविना पक्षी, मण्याविना सर्प आणि सोंडेविना श्रेष्ठ हत्ती हे अत्यंत दीन होऊन जातात, हे बंधू, जर दुर्दैवाने मला जिवंत ठेवले, तर तुझ्याविना माझे जीवनही असेच होईल.॥ ५॥
</details>

<details><summary>मूल (चौपाई)</summary>

जैहउँ अवध कवन मुहु लाई।  
नारि हेतु प्रिय भाइ गँवाई॥  
बरु अपजस सहतेउँ जग माहीं।  
नारि हानि बिसेष छति नाहीं॥
</details>

<details><summary>अनुवाद (हिन्दी)</summary>

पत्नीसाठी प्रिय भावाला गमावल्यावर मी कोणते तोंड घेऊन अयोध्येला जाऊ? मी जगामध्ये हवी तर बदनामी सहन केली असती की, रामामध्ये शौर्य नाही, की ज्याने पत्नी गमावली. तुझ्यापुढे पत्नीला गमावणे, हे काही विशेष नाही.॥ ६॥
</details>

<details><summary>मूल (चौपाई)</summary>

अब अपलोकु सोकु सुत तोरा।  
सहिहि निठुर कठोर उर मोरा॥  
निज जननी के एक कुमारा।  
तात तासु तुम्ह प्रान अधारा॥
</details>

<details><summary>अनुवाद (हिन्दी)</summary>

आता हे वत्सा, माझे निष्ठुर आणि कठोर हृदय हा अपवाद आणि तुझा शोक, हे दोन्हीही सहन करीत राहील. हे वत्सा, तू आपल्या आईला माझ्यासाठी सर्वस्व सोडणारा एकमात्र पुत्र आहेस आणि तिचा प्राणाधार आहेस.॥ ७॥
</details>

<details><summary>मूल (चौपाई)</summary>

सौंपेसि मोहि तुम्हहि गहि पानी।  
सब बिधि सुखद परम हित जानी॥  
उतरु काह दैहउँ तेहि जाई।  
उठि किन मोहि सिखावहु भाई॥
</details>

<details><summary>अनुवाद (हिन्दी)</summary>

सर्व प्रकारे सुख देणारा आणि परम हितकारी म्हणून सुमित्रा मातेने तुझा हात धरून मला सोपविले होते. आता मी जाऊन तिला काय उत्तर देऊ? हे बंधू, तू उठून मला का समजावत नाहीस?’॥ ८॥
</details>

<details><summary>मूल (चौपाई)</summary>

बहु बिधि सोचत सोच बिमोचन।  
स्रवत सलिल राजिव दल लोचन॥  
उमा एक अखंड रघुराई।  
नर गति भगत कृपाल देखाई॥
</details>

<details><summary>अनुवाद (हिन्दी)</summary>

चिंता-मुक्त करणारे श्रीराम अनेक प्रकारे स्वतःच चिंता करीत होते. कमळाच्या पाकळी प्रमाणे असलेल्या नेत्रांतून विषादाचे अश्रु-जल वाहात होते. शिव म्हणतात, ‘हे उमा, श्रीरघुनाथ अद्वितीय व अखंड आहेत. भक्तांवर कृपा करणारे भगवान हे लीला करून मनुष्यासारखे वागत होते.’॥ ९॥
</details>

### सोरठा


<details><summary>मूल (दोहा)</summary>

प्रभु प्रलाप सुनि कान बिकल भए बानर निकर।  
आइ गयउ हनुमान जिमि करुना महँ बीर रस॥ ६१॥
</details>

<details><summary>अनुवाद (हिन्दी)</summary>

प्रभूंनी लीला म्हणून केलेला विलाप ऐकून वानरांचे समूह व्याकूळ झाले. इतक्यात हनुमान आला. जणू करुण रसाच्या प्रसंगामध्ये वीररसाचा प्रसंग आला.॥ ६१॥
</details>

<details><summary>मूल (चौपाई)</summary>

हरषि राम भेटेउ हनुमाना।  
अति कृतग्य प्रभु परम सुजाना॥  
तुरत बैद तब कीन्हि उपाई।  
उठि बैठे लछिमन हरषाई॥
</details>

<details><summary>अनुवाद (हिन्दी)</summary>

श्रीरामांनी आनंदित होऊन हनुमानाला हृदयाशी धरले. प्रभू परम चतुर आणि अत्यंत कृतज्ञ आहेत. मग वैद्य सुषेणाने त्वरित उपाय केले. त्यामुळे लक्ष्मण प्रसन्न होऊन उठून बसला.॥ १॥
</details>

<details><summary>मूल (चौपाई)</summary>

हृदयँ लाइ प्रभु भेंटेउ भ्राता।  
हरषे सकल भालु कपि ब्राता॥  
कपि पुनि बैद तहाँ पहुँचावा।  
जेहि बिधि तबहिं ताहि लइ आवा॥
</details>

<details><summary>अनुवाद (हिन्दी)</summary>

प्रभूंनी लक्ष्मणाला हृदयाशी धरले. अस्वले व वानर यांचे समूह सर्वजण आनंदित झाले. नंतर हनुमानाने वैद्यांना पूर्वीप्रमाणेच घरी पोहोचविले.॥ २॥
</details>

## कुंभकर्णचा रावणाला उपदेश, बिभीषण-कुंभकर्ण-संवाद


<details><summary>मूल (चौपाई)</summary>

यह बृत्तांत दसानन सुनेऊ।  
अति बिषाद पुनि पुनि सिर धुनेऊ॥  
ब्याकुल कुंभकरन पहिं आवा।  
बिबिध जतन करि ताहि जगावा॥
</details>

<details><summary>अनुवाद (हिन्दी)</summary>

ही वार्ता जेव्हा रावणाने ऐकली, तेव्हा त्याने अत्यंत विषादाने वारंवार डोके बडवून घेतले. तो व्याकूळ होऊन कुंभकर्णाकडे गेला आणि अनेक उपाय करून त्याने त्याला जागे केले.॥ ३॥
</details>

<details><summary>मूल (चौपाई)</summary>

जागा निसिचर देखिअ कैसा।  
मानहुँ कालु देह धरि बैसा॥  
कुंभकरन बूझा कहु भाई।  
काहे तव मुख रहे सुखाई॥
</details>

<details><summary>अनुवाद (हिन्दी)</summary>

कुंभकर्ण जागा होऊन उठून बसला. जणू प्रत्यक्ष कालच शरीर धारण करून बसल्यासारखा तो दिसत होता. कुंभकर्णाने विचारले, ‘हे बंधू, तुझे तोंड सुकून का गेले आहे, ते सांग बरे?’॥ ४॥
</details>

<details><summary>मूल (चौपाई)</summary>

कथा कही सब तेहिं अभिमानी।  
जेहि प्रकार सीता हरि आनी॥  
तात कपिन्ह सब निसिचर मारे।  
महा महा जोधा संघारे॥
</details>

<details><summary>अनुवाद (हिन्दी)</summary>

त्या अहंकारी रावणाने सीतेला हरण करून आणले होते, तेव्हापासूनची सर्व कथा सांगितली. आणि म्हटले, ‘हे बंधू! वानरांनी सर्व राक्षसांना मारून टाकले. मोठमोठॺा योद्ध्यांचाही संहार केला आहे.॥ ५॥
</details>

<details><summary>मूल (चौपाई)</summary>

दुर्मुख सुररिपु मनुज अहारी।  
भट अतिकाय अकंपन भारी॥  
अपर महोदर आदिक बीरा।  
परे समर महि सब रनधीरा॥
</details>

<details><summary>अनुवाद (हिन्दी)</summary>

दुर्मुख, देवशत्रू, मनुष्यभक्षक, मोठे योद्धे, अतिकाय आणि अकंपन तसेच महोदर आणि इतर रणधीर वीर रणभूमीत मारले गेले आहेत.’॥ ६॥
</details>

### दोहा


<details><summary>मूल (दोहा)</summary>

सुनि दसकंधर बचन तब कुंभकरन बिलखान।  
जगदंबा हरि आनि अब सठ चाहत कल्यान॥ ६२॥
</details>

<details><summary>अनुवाद (हिन्दी)</summary>

तेव्हा रावणाचे वचन ऐकून कुंभकर्ण दुःखी होऊन म्हणाला, ‘अरे मूर्खा, जगज्जननी जानकीला हरण करून आणलेस आणि वरून तू कल्याणाची इच्छा करतोस?॥ ६२॥
</details>

<details><summary>मूल (चौपाई)</summary>

भल न कीन्ह तैं निसिचर नाहा।  
अब मोहि आइ जगाएहि काहा॥  
अजहूँ तात त्यागि अभिमाना।  
भजहु राम होइहि कल्याना॥
</details>

<details><summary>अनुवाद (हिन्दी)</summary>

हे राक्षसराजा, हे तू चांगले केले नाहीस. आणि आता तू येऊन मला जागे का केलेस? अरे बाबा! अजुनी तू अभिमान सोडून देऊन श्रीरामांना भज, तर कल्याण होईल.॥ १॥
</details>

<details><summary>मूल (चौपाई)</summary>

हैं दससीस मनुज रघुनायक।  
जाके हनूमान से पायक॥  
अहह बंधु तैं कीन्हि खोटाई।  
प्रथमहिं मोहि न सुनाएहि आई॥
</details>

<details><summary>अनुवाद (हिन्दी)</summary>

हे रावणा, हनुमानासारखे ज्यांचे सेवक आहेत, ते श्रीरघुनाथ काय मनुष्य आहेत? अरेरे बंधू! तू वाईट केलेस. पूर्वीच येऊन तू मला सर्व परिस्थिती सांगितली नाहीस.॥ २॥
</details>

<details><summary>मूल (चौपाई)</summary>

कीन्हेहु प्रभु बिरोध तेहि देवक।  
सिव बिरंचि सुर जाके सेवक॥  
नारद मुनि मोहि ग्यान जो कहा।  
कहतेउँ तोहि समय निरबहा॥
</details>

<details><summary>अनुवाद (हिन्दी)</summary>

हे राजा, शिव, ब्रह्मदेव इत्यादी देव ज्यांचे सेवक आहेत, त्या परम देव असलेल्या श्रीरामांशी तू विरोध केलास. नारद मुनींनी मला जे ज्ञान दिले होते, ते मी तुुला सांगितले असते, परंतु आता वेळ निघून गेली.॥ ३॥
</details>

<details><summary>मूल (चौपाई)</summary>

अब भरि अंक भेंटु मोहि भाई।  
लोचन सुफल करौं मैं जाई॥  
स्याम गात सरसीरुह लोचन।  
देखौं जाइ ताप त्रय मोचन॥
</details>

<details><summary>अनुवाद (हिन्दी)</summary>

हे बंधू, आता मला मिठी मारून शेवटचे भेटून घे. मी जाऊन आपल्या नेत्रांचे पारणे फेडतो आणि त्रितापापासून मुक्त करणाऱ्या श्यामशरीर, कमलनेत्र श्रीरामांचे दर्शन घेतो.’॥ ४॥
</details>

### दोहा


<details><summary>मूल (दोहा)</summary>

राम रूप गुन सुमिरत मगन भयउ छन एक।  
रावन मागेउ कोटि घट मद अरु महिष अनेक॥ ६३॥
</details>

<details><summary>अनुवाद (हिन्दी)</summary>

श्रीरामचंद्र्रांच्या रूप व गुणांचे स्मरण करून तो एक क्षण प्रेमात मग्न झाला. नंतर रावणाने कोटॺवधी घडे भरून मदिरा व अनेक रेडे मागविले.॥ ६३॥
</details>

<details><summary>मूल (चौपाई)</summary>

महिष खाइ करि मदिरा पाना।  
गर्जा बज्राघात समाना॥  
कुंभकरन दुर्मद रन रंगा।  
चला दुर्ग तजि सेन न संगा॥
</details>

<details><summary>अनुवाद (हिन्दी)</summary>

रेडे खाऊन व मदिरा ढोसून कुंभकर्णाने वज्राघातासारखी गर्जना केली. मदाने मत्त होऊन उत्साहाने कुंभकर्ण किल्ला सोडून निघाला. त्याने सोबत सेनाही घेतली नाही.॥ १॥
</details>

<details><summary>मूल (चौपाई)</summary>

देखि बिभीषनु आगें आयउ।  
परेउ चरन निज नाम सुनायउ॥  
अनुज उठाइ हृदयँ तेहि लायो।  
रघुपति भक्त जानि मन भायो॥
</details>

<details><summary>अनुवाद (हिन्दी)</summary>

त्याला पाहून बिभीषण पुढे आला आणि त्याने त्याच्या चरणांवर लोटांगण घालून स्वतःचे नाव सांगितले. कुंभकर्णाने लहान भावाला उठवून हृदयाशी धरले आणि तो श्रीरघुनाथांचा भक्त आहे, असे पाहून तो कुंभकर्णाला आवडला.॥ २॥
</details>

<details><summary>मूल (चौपाई)</summary>

तात लात रावन मोहि मारा।  
कहत परम हित मंत्र बिचारा॥  
तेहिं गलानि रघुपति पहिं आयउँ।  
देखि दीन प्रभु के मन भायउँ॥
</details>

<details><summary>अनुवाद (हिन्दी)</summary>

बिभीषण म्हणाला, ‘हे बंधो, परम हितकारी सल्ला व विचार सांगितल्यावर रावणाने मला लाथ मारली, त्या दुःखामुळे मी रघुनाथांच्या जवळ निघून आलो. दीन असलेला पाहून प्रभूंना मी आवडलो.’॥ ३॥
</details>

<details><summary>मूल (चौपाई)</summary>

सुनु सुत भयउ कालबस रावन।  
सो कि मान अब परम सिखावन॥  
धन्य धन्य तैं धन्य बिभीषन।  
भयहु तात निसिचर कुल भूषन॥
</details>

<details><summary>अनुवाद (हिन्दी)</summary>

कुंभकर्ण म्हणाला, ‘हे वत्सा, ऐक. रावण तर काळाच्या जबडॺात आहे. आता तो चांगली शिकवण कसली मानणार? हे बिभीषणा, तू धन्य आहेस, धन्य आहेस, धन्य आहेस, बाबा रे! तू राक्षसकुलाचे भूषण ठरलास.॥ ४॥
</details>

<details><summary>मूल (चौपाई)</summary>

बंधु बंस तैं कीन्ह उजागर।  
भजेहु राम सोभा सुख सागर॥
</details>

<details><summary>अनुवाद (हिन्दी)</summary>

हे बंधू, तू आपल्या कुळास देदीप्यमान केले आहेस. कारण शोभा आणि सुखाचे समुद्र असलेल्या श्रीरामांना तू भजलेस.॥ ५॥
</details>

### दोहा


<details><summary>मूल (दोहा)</summary>

बचन कर्म मन कपट तजि भजेहु राम रनधीर।  
जाहु न निज पर सूझ मोहि भयउँ कालबस बीर॥ ६४॥
</details>

<details><summary>अनुवाद (हिन्दी)</summary>

निष्कपटपणे कायावाचामनाने रणधीर श्रीरामांचे भजन कर. हे बंधू, माझा मृत्यू जवळ आला आहे, त्यामुळे मला आपला-परका हे सुचत नाही. म्हणून आता तू जा.’॥ ६४॥
</details>

## राम-कुंभकर्ण युद्ध


<details><summary>मूल (चौपाई)</summary>

बंधु बचन सुनि चला बिभीषन।  
आयउ जहँ त्रैलोक बिभूषन॥  
नाथ भूधराकार सरीरा।  
कुंभकरन आवत रनधीरा॥
</details>

<details><summary>अनुवाद (हिन्दी)</summary>

भावाचे बोलणे ऐकून बिभीषण परत गेला. आणि त्रैलोक्यभूषण श्रीरामांकडे जाऊन म्हणाला, ‘हे नाथ, पर्वतासारख्या विशाल देहाचा रणधीर कुंभकर्ण येत आहे.’॥ १॥
</details>

<details><summary>मूल (चौपाई)</summary>

एतना कपिन्ह सुना जब काना।  
किलकिलाइ धाए बलवाना॥  
लिए उठाइ बिटप अरु भूधर।  
कटकटाइ डारहिं ता ऊपर॥
</details>

<details><summary>अनुवाद (हिन्दी)</summary>

हे वानरांनी जेव्हा ऐकले, तेव्हा बलवान असे ते वानर किलकिलाट करीत धावले. त्यांनी वृक्ष व पर्वत उपटून घेतले आणि क्रोधाने दात वाजवीत ते कुंभकर्णावर टाकू लागले.॥ २॥
</details>

<details><summary>मूल (चौपाई)</summary>

कोटि कोटि गिरि सिखर प्रहारा।  
करहिं भालु कपि एक एक बारा॥  
मुरॺो न मनु तनु टरॺो न टारॺो।  
जिमि गज अर्क फलनि को मारॺो॥
</details>

<details><summary>अनुवाद (हिन्दी)</summary>

अस्वले व वानर एकाच वेळी कोटॺवधी पर्वत-शिखरांनी त्याच्यावर प्रहार करीत होते, परंतु तो जराही विचलित झाला नाही की त्याचे शरीर हालले नाही. ज्याप्रमाणे रुईच्या झाडांची फळे मारल्याने हत्तीवर काही परिणाम होत नाही.॥ ३॥
</details>

<details><summary>मूल (चौपाई)</summary>

तब मारुतसुत मुठिका हन्यो।  
परॺो धरनि ब्याकुल सिर धुन्यो॥  
पुनि उठि तेहिं मारेउ हनुमंता।  
घुर्मित भूतल परेउ तुरंता॥
</details>

<details><summary>अनुवाद (हिन्दी)</summary>

मग हनुमानाने त्याला एक ठोसा मारला, त्यामुळे तो व्याकूळ होऊन जमिनीवर पडला आणि डोके बडवू लागला. नंतर पुन्हा उठून त्याने हनुमानाला मारले. त्यामुळे त्याला चक्कर आली आणि तो जमिनीवर पडला.॥ ४॥
</details>

<details><summary>मूल (चौपाई)</summary>

पुनि नल नीलहि अवनि पछारेसि।  
जहँ तहँ पटकि पटकि भट डारेसि॥  
चली बलीमुख सेन पराई।  
अति भय त्रसित न कोउ समुहाई॥
</details>

<details><summary>अनुवाद (हिन्दी)</summary>

नंतर कुंभकर्णाने नल, नील यांना पृथ्वीवर आदळले आणि दुसऱ्या योद्ध्यांनाही आपटून टाकून दिले. वानरसेना पळाली. सर्व अत्यंत घाबरले होते आणि कुंभकर्णासमोर येण्यास कोणी धजावत नव्हते.॥ ५॥
</details>

### दोहा


<details><summary>मूल (दोहा)</summary>

अंगदादि कपि मुरुछित करि समेत सुग्रीव।  
काँख दाबि कपिराज कहुँ चला अमित बल सींव॥ ६५॥
</details>

<details><summary>अनुवाद (हिन्दी)</summary>

सुग्रीवासह अंगदादी वानरांना मूर्च्छित करून तो अपार बलाची परिसीमा असलेला कुंभकर्ण वानरराज सुग्रीवाला काखेत धरून निघाला.॥ ६५॥
</details>

<details><summary>मूल (चौपाई)</summary>

उमा करत रघुपति नरलीला।  
खेलत गरुड़ जिमि अहिगन मीला॥  
भृकुटि भंग जो कालहि खाई।  
ताहि कि सोहइ ऐसि लराई॥
</details>

<details><summary>अनुवाद (हिन्दी)</summary>

शिव म्हणतात, ‘हे उमा, सापांच्या झुंडीमध्ये गरुड जसा खेळत असतो, त्याप्रमाणे श्रीरघुनाथ नरलीला करीत होते. जे भुवईच्या इशाऱ्यावर कालालाही खाऊन टाकतात, त्यांना अशी लढाई शोभून दिसते का?॥ १॥
</details>

<details><summary>मूल (चौपाई)</summary>

जग पावनि कीरति बिस्तरिहहिं।  
गाइ गाइ भवनिधि नर तरिहहिं॥  
मुरुछा गइ मारुत सुत जागा।  
सुग्रीवहि तब खोजन लागा॥
</details>

<details><summary>अनुवाद (हिन्दी)</summary>

भगवंत याद्वारे जगाला पवित्र करणारी अशी कीर्ती पसरवतील की, ती गाऊन मनुष्य भवसागर तरून जातील. मूर्च्छा गेली, तेव्हा मारुती शुद्धीवर आला व तो सुग्रीवाला शोधू लागला.॥ २॥
</details>

<details><summary>मूल (चौपाई)</summary>

सुग्रीवहु कै मुरुछा बीती।  
निबुकि गयउ तेहि मृतक प्रतीती॥  
काटेसि दसन नासिका काना।  
गरजि अकास चलेउ तेहिं जाना॥
</details>

<details><summary>अनुवाद (हिन्दी)</summary>

सुग्रीवाची मूर्च्छा जेव्हा गेली, तेव्हा तो शवाप्रमाणे घसरून कुंभकर्णाच्या काखेतून खाली पडला. कुंभकर्णाला वाटले, तो मेला. परंतु त्याने कुंभकर्णाचे कान-नाक दातांनी तोडून टाकले आणि गर्जना करीत तो आकाशात उडाला. त्यावेळी कुंभकर्णाला त्याची जाणीव झाली.॥ ३॥
</details>

<details><summary>मूल (चौपाई)</summary>

गहेउ चरन गहि भूमि पछारा।  
अति लाघवँ उठि पुनि तेहि मारा॥  
पुनि आयउ प्रभु पहिं बलवाना।  
जयति जयति जय कृपानिधाना॥
</details>

<details><summary>अनुवाद (हिन्दी)</summary>

त्याने सुग्रीवाचा पाय धरून त्याला जमिनीवर आपटले. मग सुग्रीवाने चपळाईने उठून त्याला मारले. आणि तो बलवान सुग्रीव प्रभूंजवळ येऊन म्हणाला, ‘कृपानिधान प्रभूंचा त्रिवार विजय असो.’॥ ४॥
</details>

<details><summary>मूल (चौपाई)</summary>

नाक कान काटे जियँ जानी।  
फिरा क्रोध करि भइ मन ग्लानी॥  
सहज भीम पुनि बिनु श्रुति नासा।  
देखत कपि दल उपजी त्रासा॥
</details>

<details><summary>अनुवाद (हिन्दी)</summary>

कान-नाक कापले गेल्याचे जाणवल्यावर कुंभकर्णाला दुःख झाले. तो क्रोधाने परत फिरला. एक तर तो आकाराने भयंकर होता. आणि कान-नाक नसल्याने आणखीच भयंकर दिसू लागला. त्याला पाहताच वानरांची सेना घाबरून गेली.॥ ५॥
</details>

### दोहा


<details><summary>मूल (दोहा)</summary>

जय जय जय रघुबंस मनि धाए कपि दै हूह।  
एकहि बार तासु पर छाड़ेन्हि गिरि तरु जूह॥ ६६॥
</details>

<details><summary>अनुवाद (हिन्दी)</summary>

‘रघुवंशमणींचा विजय असो, विजय असो’ असे पुकारत वानर ‘हुप्प हुप्प’ असे ओरडत धावले आणि सर्वांनी एकदम त्याच्यावर पर्वत व वृक्षांचे समूह टाकले.॥ ६६॥
</details>

<details><summary>मूल (चौपाई)</summary>

कुंभकरन रन रंग बिरुद्धा।  
सन्मुख चला काल जनु क्रुद्धा॥  
कोटि कोटि कपि धरि धरि खाई।  
जनु टीड़ी गिरि गुहाँ समाई॥
</details>

<details><summary>अनुवाद (हिन्दी)</summary>

युद्धाच्या उन्मादामध्ये कुंभकर्ण शत्रुसेनेसमोर असा चालू लागला की, रागावलेला कालच चालत येत आहे. तो कोटिकोटी वानरांना एकदम पकडून खाऊ लागला. पर्वताच्या गुहेत टोळांच्या धाडी जशा घुसतात, तसे कुंभकर्णाच्या तोंडात ते सामावू लागले.॥ १॥
</details>

<details><summary>मूल (चौपाई)</summary>

कोटिन्ह गहि सरीर सन मर्दा।  
कोटिन्ह मीजि मिलव महि गर्दा॥  
मुख नासा श्रवनन्हि कीं बाटा।  
निसरि पराहिं भालु कपि ठाटा॥
</details>

<details><summary>अनुवाद (हिन्दी)</summary>

त्याने कोटॺवधी वानरांना पकडून चुरगळून टाकले. कोटॺावधी वानरांना हातांनी कुसकरून धुळीला मिळविले. त्याच्या पोटात गेलेली अस्वले व वानर यांचे थवेच्या थवे तोंड, नाक व कान यांच्या वाटे बाहेर पडून पळू लागले.॥ २॥
</details>

<details><summary>मूल (चौपाई)</summary>

रन मद मत्त निसाचर दर्पा।  
बिस्व ग्रसिहि जनु एहि बिधि अर्पा॥  
मुरे सुभट सब फिरहिं न फेरे।  
सूझ न नयन सुनहिं नहिं टेरे॥
</details>

<details><summary>अनुवाद (हिन्दी)</summary>

युद्धाच्या उन्मत्त दशेमध्ये राक्षस कुंभकर्ण असा गर्विष्ठ झाला की, विधात्याने त्याला जणू संपूर्ण विश्व अर्पण केले आहे आणि तो त्याला खाऊन टाकेल. सर्व योद्धे पळून गेले. ते परतायचे म्हटले, तरी परत फिरत नव्हते. त्यांच्या डोळ्यांना काही दिसत नव्हते आणि हाक मारली तरी त्यांना ऐकू येत नव्हते.॥ ३॥
</details>

<details><summary>मूल (चौपाई)</summary>

कुंभकरन कपि फौज बिडारी।  
सुनि धाई रजनीचर धारी॥  
देखी राम बिकल कटकाई।  
रिपु अनीक नाना बिधि आई॥
</details>

<details><summary>अनुवाद (हिन्दी)</summary>

कुंभकर्णाने वानर-सेनेची पांगापांग केली, हे समजताच राक्षस-सेनाही धावून आली. श्रीरामचंद्रांनी पाहिले की, आपली सेना व्याकूळ झाली आहे आणि शत्रूच्या नाना प्रकारच्या सेना आल्या आहेत.॥ ४॥
</details>

### दोहा


<details><summary>मूल (दोहा)</summary>

सुनु सुग्रीव बिभीषन अनुज सँभारेहु सैन।  
मैं देखउँ खल बल दलहि बोले राजिवनैन॥ ६७॥
</details>

<details><summary>अनुवाद (हिन्दी)</summary>

तेव्हा कमलनयन श्रीराम म्हणाले, ‘सुग्रीवा, हे बिभीषणा आणि हे लक्ष्मणा, तुम्ही सेना सांभाळा. मी या दुष्टाचे बळ आणि सेना यांना पाहून घेतो.’॥ ६७॥
</details>

<details><summary>मूल (चौपाई)</summary>

कर सारंग साजि कटि भाथा।  
अरि दल दलन चले रघुनाथा॥  
प्रथम कीन्हि प्रभु धनुष टँकोरा।  
रिपु दल बधिर भयउ सुनि सोरा॥
</details>

<details><summary>अनुवाद (हिन्दी)</summary>

हातात शार्ङ्गधनुष्य व कमरेचा भाता सज्ज करून श्रीरघुनाथ शत्रुसेनेचे निर्दालन करण्यास निघाले. प्रभूंनी प्रथम धनुष्याचा टणत्कार केला. त्याचा भयानक आवाज ऐकताच शत्रुसेना बहिरी झाली.॥ १॥
</details>

<details><summary>मूल (चौपाई)</summary>

सत्यसंध छाँड़े सर लच्छा।  
कालसर्प जनु चले सपच्छा॥  
जहँ तहँ चले बिपुल नाराचा।  
लगे कटन भट बिकट पिसाचा॥
</details>

<details><summary>अनुवाद (हिन्दी)</summary>

मग सत्यप्रतिज्ञ श्रीरामांनी एक लाख बाण सोडले. ते बाण असे सुटले की, जणू पंख असलेले काल-सर्प सुटले आहेत. जिकडे तिकडे पुष्कळ बाण सुटले व भयंकर राक्षस योद्धे कापले जाऊ लागले.॥ २॥
</details>

<details><summary>मूल (चौपाई)</summary>

कटहिं चरन उर सिर भुजदंडा।  
बहुतक बीर होहिं सत खंडा॥  
घुर्मि घुर्मि घायल महि परहीं।  
उठि संभारि सुभट पुनि लरहीं॥  
लागत बान जलद जिमि गाजहिं।  
बहुतक देखि कठिन सर भाजहिं॥  
रुंड प्रचंड मुंड बिनु धावहिं।  
धरु धरु मारु मारु धुनि गावहिं॥
</details>

<details><summary>अनुवाद (हिन्दी)</summary>

पुष्कळ वीरांचे शेकडो तुकडे होत होते. घायाळ वीर घेरी येऊन जमिनीवर पडत. श्रेष्ठ योद्धे पुन्हा उठून लढू लागत. बाण लागताच ते ढगांच्या गडगडाटासारखे ओरडत. त्यांचे पाय, छाती, डोकी आणि भुजदंड कापले जात होते. बरेच राक्षस तीक्ष्ण बाण पाहूनच पळून गेले. शिर तुटलेली प्रचंड धडे धावत होती आणि ‘पकडा, पकडा, मारा, मारा’ असे म्हणत योद्धे ओरडत होते.॥ ३-४॥
</details>

### दोहा


<details><summary>मूल (दोहा)</summary>

छन महुँ प्रभु के सायकन्हि काटे बिकट पिसाच।  
पुनि रघुबीर निषंग महुँ प्रबिसे सब नाराच॥ ६८॥
</details>

<details><summary>अनुवाद (हिन्दी)</summary>

प्रभूंच्या बाणांनी एका क्षणात भयानक राक्षसांना कापून काढले. मग ते सर्व बाण परतून श्रीरघुनाथांच्या भात्यात येऊन बसले.॥ ६८॥
</details>

<details><summary>मूल (चौपाई)</summary>

कुंभकरन मन दीख बिचारी।  
हति छन माझ निसाचर धारी॥  
भा अति क्रुद्ध महाबल बीरा।  
कियो मृगनायक नाद गँभीरा॥
</details>

<details><summary>अनुवाद (हिन्दी)</summary>

कुंभकर्णाने मनात विचार केला की, श्रीरामांनी एका क्षणात राक्षस-सेनेचा संहार करून टाकला. तेव्हा तो महाबली वीर अत्यंत क्रुद्ध झाला आणि त्याने गंभीर सिंहनाद केला.॥ १॥
</details>

<details><summary>मूल (चौपाई)</summary>

कोपि महीधर लेइ उपारी।  
डारइ जहँ मर्कट भट भारी॥  
आवत देखि सैल प्रभु भारे।  
सरन्हि काटि रज सम करि डारे॥
</details>

<details><summary>अनुवाद (हिन्दी)</summary>

तो रागारागाने पर्वत उपटून जिथे जिथे मोठमोठे वानर-योद्धे होते, तिथे तिथे टाकू लागला. मोठमोठे पर्वत येत असल्याचे पाहून प्रभूंनी ते बाणांनी तोडून धुळीप्रमाणे चूर चूर करून टाकले.॥ २॥
</details>

<details><summary>मूल (चौपाई)</summary>

पुनि धनु तानि कोपि रघुनायक।  
छाँडे़ अति कराल बहु सायक॥  
तनु महुँ प्रबिसि निसरि सर जाहीं।  
जिमि दामिनि घन माझ समाहीं॥
</details>

<details><summary>अनुवाद (हिन्दी)</summary>

मग श्रीरघुनाथांनी अत्यंत क्रोधाने धनुष्य ओढून पुष्कळसे अत्यंत भयानक बाण सोडले. ते बाण कुंभकर्णाच्या शरीरात घुसून पाठीतून निघून जात होते. त्याला त्यांची जाणीवही होत नव्हती, ज्याप्रमाणे विजा ढगांमध्ये सामावून जातात त्याप्रमाणे.॥ ३॥
</details>

<details><summary>मूल (चौपाई)</summary>

सोनित स्रवत सोह तन कारे।  
जनु कज्जल गिरि गेरु पनारे॥  
बिकलबिलोकि भालु कपि धाए।  
बिहँसा जबहिं निकट कपि आए॥
</details>

<details><summary>अनुवाद (हिन्दी)</summary>

त्याच्या काळ्या शरीरातून रक्ताचे प्रवाह वाहात होते. काजळाच्या पर्वतातून कावेचे प्रवाह वाहावेत, असे ते शोभत होते. तो व्याकूळ झालेला पाहून अस्वले व वानर धावले. ते जवळ येताच तो हसला,॥ ४॥
</details>

### दोहा


<details><summary>मूल (दोहा)</summary>

महानाद करि गर्जा कोटि कोटि गहि कीस।  
महि पटकइ गजराज इव सपथ करइ दससीस॥ ६९॥
</details>

<details><summary>अनुवाद (हिन्दी)</summary>

आणि त्याने भीषण आवाजाने गर्जना केली आणि कोटॺावधी वानरांना पकडून तो गजराजाप्रमाणे त्यांना पृथ्वीवर आपटू लागला आणि रावणाचा जयजयकार करू लागला.॥ ६९॥
</details>

<details><summary>मूल (चौपाई)</summary>

भागे भालु बलीमुख जूथा।  
बृकु बिलोकि जिमि मेष बरूथा॥  
चले भागि कपि भालु भवानी।  
बिकल पुकारत आरत बानी॥
</details>

<details><summary>अनुवाद (हिन्दी)</summary>

हे पाहून अस्वले व वानरांच्या झुंडी लांडग्याला पाहून मेंढरांचे कळप पळतात, तशा पळू लागल्या. शिव म्हणतात, ‘हे भवानी, वानर व अस्वले व्याकूळ होऊन आर्त स्वराने ओरडत पळू लागले.’॥ १॥
</details>

<details><summary>मूल (चौपाई)</summary>

यह निसिचर दुकाल सम अहई।  
कपिकुल देस परन अब चहई॥  
कृपा बारिधर राम खरारी।  
पाहि पाहि प्रनतारति हारी॥
</details>

<details><summary>अनुवाद (हिन्दी)</summary>

ते म्हणू लागले, ‘हा राक्षस दुष्काळाप्रमाणे आहे. तो आता वानरकुलरूपी देशात पडू पहात आहे. हे कृपारूपी जल धारण करणाऱ्या मेघरूप श्रीराम! हे खराचे शत्रू! हे शरणागताचे दुःखहरण करणारे! रक्षण करा, रक्षण करा.’॥ २॥
</details>

<details><summary>मूल (चौपाई)</summary>

सकरुन बचन सुनत भगवाना।  
चले सुधारि सरासन बाना॥  
राम सेन निज पाछें घाली।  
चले सकोप महा बलसाली॥
</details>

<details><summary>अनुवाद (हिन्दी)</summary>

हा करुणापूर्ण धावा ऐकताच भगवान धनुष्यबाण सज्ज करून निघाले. महाबलशाली श्रीरामांनी सेनेला आपल्या पाठीमागे घेतले आणि ते एकटे क्रोधाने निघाले.॥ ३॥
</details>

<details><summary>मूल (चौपाई)</summary>

खैंचि धनुष सर सत संधाने।  
छूटे तीर सरीर समाने॥  
लागत सर धावा रिस भरा।  
कुधर डगमगत डोलति धरा॥
</details>

<details><summary>अनुवाद (हिन्दी)</summary>

त्यांनी धनुष्य ओढून शंभर बाण मारले. बाण सुटले व ते कुंभकर्णाच्या शरीरात घुसले. बाण लागताच तो रागाने धावून गेला. तो धावल्याने पर्वत डळमळू लागले आणि पृथ्वी हादरू लागली.॥ ४॥
</details>

<details><summary>मूल (चौपाई)</summary>

लीन्ह एक तेहिं सैल उपाटी।  
रघुकुलतिलक भुजा सोइ काटी॥  
धावा बाम बाहु गिरि धारी।  
प्रभु सोउ भुजा काटि महि पारी॥
</details>

<details><summary>अनुवाद (हिन्दी)</summary>

त्याने पर्वत उपटून घेतला. रघुकुलतिलक श्रीरामांनी त्याची भुजाच छाटून टाकली. तेव्हा तो डाव्या हातात पर्वत घेऊन धावला. प्रभूंनी त्याची ती भुजाही छाटून जमिनीवर पाडली.॥ ५॥
</details>

<details><summary>मूल (चौपाई)</summary>

काटें भुजा सोह खल कैसा।  
पच्छहीन मंदर गिरि जैसा॥  
उग्र बिलोकनि प्रभुहि बिलोका।  
ग्रसन चहत मानहुँ त्रैलोका॥
</details>

<details><summary>अनुवाद (हिन्दी)</summary>

भुजा कापल्या गेल्यावर तो दुष्ट पंख नसलेल्या मंदराचल पर्वताप्रमाणे शोभून दिसू लागला. त्याने उग्र दृष्टीने प्रभूंना पाहिले. जणू तो तिन्ही लोकांना गिळू पहात होता.॥ ६॥
</details>

### दोहा


<details><summary>मूल (दोहा)</summary>

करि चिक्कार घोर अति धावा बदनु पसारि।  
गगन सिद्ध सुर त्रासित हा हा हेति पुकारि॥ ७०॥
</details>

<details><summary>अनुवाद (हिन्दी)</summary>

तो मोठॺा जोराने चीत्कार करीत तोंड पसरून धावला. आकाशामध्ये सिद्ध व देव घाबरून हाहाकार करू लागले.॥ ७०॥
</details>

<details><summary>मूल (चौपाई)</summary>

सभय देव करुनानिधि जान्यो।  
श्रवन प्रजंत सरासनु तान्यो॥  
बिसिख निकर निसिचरमुख भरेऊ।  
तदपि महाबल भूमि न परेऊ॥
</details>

<details><summary>अनुवाद (हिन्दी)</summary>

करुणानिधान भगवंतांनी देवांना भयभीत झाल्याचे पाहिले. तेव्हा धनुष्य कानापर्यंत खेचून राक्षसाचे तोंड बाणांच्या समूहाने भरून टाकले. तरीही तो महाबली पृथ्वीवर पडला नाही.॥ १॥
</details>

<details><summary>मूल (चौपाई)</summary>

सरन्हि भरा मुख सन्मुख धावा।  
काल त्रोन सजीव जनु आवा॥  
तब प्रभु कोपि तीब्र सर लीन्हा।  
धर ते भिन्न तासु सिर कीन्हा॥
</details>

<details><summary>अनुवाद (हिन्दी)</summary>

तोंडात बाण भरलेल्या स्थितीत तो प्रभूंच्या समोर धावून आला. जणू कालरूपी सजीव भाता चालून येत होता. तेव्हा प्रभूंनी क्रुद्ध होऊन एक तीक्ष्ण बाण घेतला आणि त्याचे शिर धडापासून वेगळे केले.॥ २॥
</details>

<details><summary>मूल (चौपाई)</summary>

सो सिर परेउ दसानन आगें।  
बिकल भयउ जिमि फनि मनि त्यागें॥  
धरनि धसइ धर धाव प्रचंडा।  
तब प्रभु काटि कीन्ह दुइ खंडा॥
</details>

<details><summary>अनुवाद (हिन्दी)</summary>

ते शिर रावणासमोर जाऊन पडले. ते पाहून रावण असा व्याकूळ झाला की, ज्याप्रमाणे मणी हरवल्यावर सर्प व्याकूळ होतो. तरीही कुंभकर्णाचे प्रचंड धड धावत होते, त्यामुळे पृथ्वी खचत होती. तेव्हा प्रभूंनी त्या धडाचे कापून दोन तुकडे केले.॥ ३॥
</details>

<details><summary>मूल (चौपाई)</summary>

परे भूमि जिमि नभ तें भूधर।  
हेठ दाबि कपि भालु निसाचर॥  
तासु तेज प्रभु बदन समाना।  
सुर मुनि सबहिं अचंभव माना॥
</details>

<details><summary>अनुवाद (हिन्दी)</summary>

वानरे, अस्वले आणि निशाचरांना खाली चिरडत ते दोन्ही तुकडेपृथ्वीवर असे पडले, जसे आकाशातून दोन पर्वत पडावेत. कुंभकर्णाचे तेज श्रीरामचंद्रात सामावून गेले. हे पाहून देव व मुनी सर्वांनाच आश्चर्य वाटले.॥ ४॥
</details>

<details><summary>मूल (चौपाई)</summary>

सुर दुंदुभीं बजावहिं हरषहिं।  
अस्तुति करहिं सुमन बहु बरषहिं॥  
करि बिनती सुर सकल सिधाए।  
तेही समय देवरिषि आए॥
</details>

<details><summary>अनुवाद (हिन्दी)</summary>

देव नगारे वाजवत, आनंदाने स्तुती करीत फुले उधळत होते. श्रीरामांचा निरोप घेऊन देव निघून गेले. त्याच वेळी देवर्षी नारद आले.॥ ५॥
</details>

<details><summary>मूल (चौपाई)</summary>

गगनोपरि हरि गुन गन गाए।  
रुचिर बीररस प्रभु मन भाए॥  
बेगि हतहु खल कहि मुनि गए।  
राम समर महि सोभत भए॥
</details>

<details><summary>अनुवाद (हिन्दी)</summary>

आकाशातूनच त्यांनी श्रीहरींच्या सुंदर वीररसयुक्त गुणसमूहांचे गायन केले. ते प्रभूंच्या मनाला फार आवडले. नारद मुनी असे सांगून गेले की, ‘आता दुष्ट रावणाला त्वरित मारा.’ त्याचवेळी श्रीरामचंद्र रणभूमीवर येऊन उभे ठाकले.॥ ६॥
</details>

### छंद


<details><summary>मूल (दोहा)</summary>

संग्राम भूमि बिराज रघुपति अतुल बल कोसल धनी।  
श्रम बिंदु मुख राजीव लोचन अरुन तन सोनित कनी॥  
भुज जुगल फेरत सर सरासन भालु कपि चहु दिसि बने।  
कह दास तुलसी कहि न सक छबि सेष जेहि आनन घने॥
</details>

<details><summary>अनुवाद (हिन्दी)</summary>

अतुलनीय बलाचे कोसलपती श्रीरघुनाथ रणभूमीवर विराजमान झाले. मुखावर घामाचे थेंब होते, कमळासारखे त्यांचे नेत्र काहीसे लाल झाले होते. शरीरावर रक्ताचे कण होते आणि दोन्ही हातांनी ते धनुष्यबाण फिरवीत होते. चोहीकडे अस्वले व वानर शोभून दिसत होते. तुलसीदास म्हणतात की, प्रभूंच्या या सौंदर्याचे वर्णन हजार मुखांचा शेषही करू शकणार नाही.
</details>

### दोहा


<details><summary>मूल (दोहा)</summary>

निसिचर अधम मलाकर ताहि दीन्ह निज धाम।  
गिरिजा ते नर मंदमति जे न भजहिं श्रीराम॥ ७१॥
</details>

<details><summary>अनुवाद (हिन्दी)</summary>

शिव म्हणतात, ‘हे गिरिजे, कुंभकर्ण हा नीच राक्षस व पापाची खाण होता, त्यालाही श्रीरामांनी आपले परमधाम दिले. अशा श्रीरामांना न भजणारे मनुष्य निश्चितपणे मंदबुद्धीचे होत.॥ ७१॥
</details>

<details><summary>मूल (चौपाई)</summary>

दिन के अंत फिरीं द्वौ अनी।  
समर भई सुभटन्ह श्रम घनी॥  
राम कृपाँ कपि दल बल बाढ़ा।  
जिमि तृन पाइ लाग अति डाढ़ा॥
</details>

<details><summary>अनुवाद (हिन्दी)</summary>

दिवस मावळल्यावर दोन्ही सेना परत गेल्या. त्या दिवशीच्या युद्धात योद्ध्यांना खूप श्रम झाले. परंतु श्रीरामांच्या कृपेने वानरसेनेचे बळ गवत मिळाल्यावर आग वाढत जाते, तसे वाढले.॥ १॥
</details>

<details><summary>मूल (चौपाई)</summary>

छीजहिं निसिचर दिनु अरु राती।  
निज मुख कहें सुकृत जेहि भाँती॥  
बहु बिलाप दसकंधर करई।  
बंधु सीस पुनि पुनि उर धरई॥
</details>

<details><summary>अनुवाद (हिन्दी)</summary>

ज्याप्रमाणे स्वतःच्या तोंडाने सांगितल्यावर पुण्य कमी होते, तसे तिकडे राक्षस रात्रंदिवस कमी होत होते. रावण खूप विलाप करीत होता. वारंवार कुंभकर्णाचे शिर हृदयाशी कवटाळत होता.॥ २॥
</details>

<details><summary>मूल (चौपाई)</summary>

रोवहिं नारि हृदय हति पानी।  
तासु तेज बल बिपुल बखानी॥  
मेघनाद तेहि अवसर आयउ।  
कहि बहु कथा पिता समुझायउ॥
</details>

<details><summary>अनुवाद (हिन्दी)</summary>

स्त्रिया कुंभकर्णाचे मोठे तेज आणि बल याची वाखाणणी करत हातांनी छाती बडवून घेत रडत होत्या, त्याचवेळी मेघनाद आला आणि त्याने बऱ्याच गोष्टी सांगून पित्याला समजावले.॥ ३॥
</details>

<details><summary>मूल (चौपाई)</summary>

देखेहु कालि मोरि मनुसाई।  
अबहिं बहुत का करौं बड़ाई॥  
इष्टदेव सैं बल रथ पायउँ।  
सो बल तात न तोहि देखायउँ॥
</details>

<details><summary>अनुवाद (हिन्दी)</summary>

आणि म्हणाला, ‘उद्या माझा पुरुषार्थ पाहा. आत्ताच स्वतःचे मोठेपण जास्त काय सांगू ? हे तात, मी आपल्या इष्टदेवतेकडून जे बळ व रथ मिळविला होता, ते अजुनी मी तुम्हांला दाखविले नाही.’॥ ४॥
</details>

<details><summary>मूल (चौपाई)</summary>

एहि बिधि जल्पत भयउ बिहाना।  
चहुँ दुआर लागे कपि नाना॥  
इत कपि भालु काल सम बीरा।  
उत रजनीचर अति रनधीरा॥
</details>

<details><summary>अनुवाद (हिन्दी)</summary>

अशा प्रकारे तो फुशारक्या मारीत असतानाच सकाळ झाली. लंकेच्या चारी दरवाजांवर पुष्कळ वानर येऊन उभे ठाकले. इकडे कालासारखे वीर वानर व अस्वले होती, तर तिकडे अत्यंत रणधीर राक्षस.॥ ५॥
</details>

<details><summary>मूल (चौपाई)</summary>

लरहिं सुभट निज निज जय हेतू।  
बरनि न जाइ समर खगकेतू॥
</details>

<details><summary>अनुवाद (हिन्दी)</summary>

दोन्हीकडचे योद्धे आपापल्या विजयासाठी लढत होते. काकभुशुंडी म्हणतात, ‘हे गरुडा, त्यांच्या युद्धाचे वर्णन करणे अशक्य.’॥ ६॥
</details>

## मेघनादाचे युध्द, श्रीराम नागपाशात बद्ध


### दोहा


<details><summary>मूल (दोहा)</summary>

मेघनाद मायामय रथ चढ़ि गयउ अकास।  
गर्जेउ अट्टहास करि भइ कपि कटकहि त्रास॥ ७२॥
</details>

<details><summary>अनुवाद (हिन्दी)</summary>

मेघनाद आपल्या त्या मायामय रथावर आरूढ होऊन आकाशात गेला आणि खदखदा हसून त्याने गर्जना केली. त्यामुळे वानरसेनेमध्ये भय पसरले.॥ ७२॥
</details>

<details><summary>मूल (चौपाई)</summary>

सक्ति सूल तरवारि कृपाना।  
अस्त्र सस्त्र कुलिसायुध नाना॥  
डारइ परसु परिघ पाषाना।  
लागेउ बृष्टि करै बहु बाना॥
</details>

<details><summary>अनुवाद (हिन्दी)</summary>

तो शक्ती, शूळ, तलवार, कृपाण इत्यादी शस्त्रास्त्रे आणि वज्र इत्यादी पुष्कळ आयुधांचा मारा करू लागला. तसेच परशू, परिघ, पाषाण इत्यादी टाकत पुष्कळ बाणांचा वर्षाव करू लागला.॥ १॥
</details>

<details><summary>मूल (चौपाई)</summary>

दस दिसि रहे बान नभ छाई।  
मानहुँ मघा मेघ झरि लाई॥  
धरु धरु मारु सुनिअ धुनि काना।  
जो मारइ तेहि कोउ न जाना॥
</details>

<details><summary>अनुवाद (हिन्दी)</summary>

आकाशात दाही दिशा बाणांनी आच्छादून गेल्या. जणू मघा नक्षत्रांच्या मेघांनी पर्जन्यवृष्टी सुरू केली होती. ‘पकडा, पकडा, मारा’ हे शब्द कानी पडत होते. परंतु कोण मारत होता, ते काही दिसत नव्हते.॥ २॥
</details>

<details><summary>मूल (चौपाई)</summary>

गहि गिरि तरु अकास कपि धावहिं।  
देखहिं तेहि न दुखित फिरि आवहिं॥  
अवघट घाट बाट गिरि कंदर।  
माया बल कीन्हेसि सर पंजर॥
</details>

<details><summary>अनुवाद (हिन्दी)</summary>

वानर पर्वत व वृक्ष घेऊन आकाशात धावून जात होते, परंतु शत्रूला पाहू शकत नव्हते. त्यामुळे निराश होऊन परत येत होते. मेघनादाने आपल्या मायेने दुर्गम घाट, रस्ते आणि पर्वतातील गुहेंना बाणांनी आच्छादून टाकले.॥ ३॥
</details>

<details><summary>मूल (चौपाई)</summary>

जाहिं कहाँ ब्याकुल भए बंदर।  
सुरपति बंदि परे जनु मंदर॥  
मारुतसुत अंगद नल नीला।  
कीन्हेसि बिकल सकल बलसीला॥
</details>

<details><summary>अनुवाद (हिन्दी)</summary>

आता कुठे जायचे, या विचाराने वानर व्याकूळ झाले, जणू पर्वत इंद्राच्या कैदेत पडले. मेघनादाने मारुती, अंगद, नील इत्यादी साऱ्या बलवानांना व्याकूळ करून टाकले.॥ ४॥
</details>

<details><summary>मूल (चौपाई)</summary>

पुनि लछिमन सुग्रीव बिभीषन।  
सरन्हि मारि कीन्हेसि जर्जर तन॥  
पुनि रघुपति सैं जूझै लागा।  
सर छाँड़इ होइ लागहिं नागा॥
</details>

<details><summary>अनुवाद (हिन्दी)</summary>

नंतर त्याने लक्ष्मण, सुग्रीव व बिभीषण यांना बाण मारून त्यांची शरीरे जर्जर करून टाकली. मग तो रघुनाथांशी लढू लागला. तो जे बाण सोडत होता, ते साप बनून लागत होते.॥ ५॥
</details>

<details><summary>मूल (चौपाई)</summary>

ब्याल पास बस भए खरारी।  
स्वबस अनंत एक अबिकारी॥  
नट इव कपट चरित कर नाना।  
सदा स्वतंत्र एक भगवाना॥
</details>

<details><summary>अनुवाद (हिन्दी)</summary>

जे स्वतंत्र, अनंत, एक आणि निर्विकार आहेत, ते श्रीराम हे लीलेसाठी नागपाशाच्या अधीन होऊन त्यामध्ये बद्ध झाले. श्रीरामचंद्र सदा स्वतंत्र, अद्वितीय भगवान आहेत. ते अभिनेत्याप्रमाणे अनेक प्रकारच्या लीला लोकांना दाखविण्यासाठी करीत होते.॥ ६॥
</details>

<details><summary>मूल (चौपाई)</summary>

रन सोभा लगि प्रभुहिं बँधायो।  
नागपास देवन्ह भय पायो॥
</details>

<details><summary>अनुवाद (हिन्दी)</summary>

रणाच्या शोभेसाठी प्रभूंनी स्वतःला नागपाशात बांधून घेतले, परंतु त्यामुळे देवांना भीती वाटू लागली.॥ ७॥
</details>

### दोहा


<details><summary>मूल (दोहा)</summary>

गिरिजा जासु नाम जपि मुनि काटहिं भव पास।  
सो कि बंध तर आवइ ब्यापक बिस्व निवास॥ ७३॥
</details>

<details><summary>अनुवाद (हिन्दी)</summary>

शिव म्हणतात, ‘हे गिरिजा, ज्यांचे नाम जपून मुनी जन्म-मृत्यूच्या भवाची दोरी तोडून टाकतात, ते सर्वव्यापक, विश्वाचे आधार असलेले प्रभू कधी बंधनात पडू शकतील काय?॥ ७३॥
</details>

<details><summary>मूल (चौपाई)</summary>

चरित राम के सगुन भवानी।  
तर्कि न जाहिं बुद्धि बल बानी॥  
अस बिचारि जे तग्य बिरागी।  
रामहि भजहिं तर्क सब त्यागी॥
</details>

<details><summary>अनुवाद (हिन्दी)</summary>

हे भवानी, श्रीरामांच्या या सगुण लीलेंविषयी बुद्धी व तर्काने निर्णय घेता येत नाही. म्हणून विचारपूर्वक तत्त्वज्ञानी आणि विरक्त पुरुष सर्व तर्क-वितर्क सोडून श्रीरामांचे भजनच करतात.॥ १॥
</details>

<details><summary>मूल (चौपाई)</summary>

ब्याकुल कटकु कीन्ह घननादा।  
पुनि भा प्रगट कहइ दुर्बादा॥  
जामवंत कह खल रहु ठाढ़ा।  
सुनि करि ताहि क्रोध अति बाढ़ा॥
</details>

<details><summary>अनुवाद (हिन्दी)</summary>

मेघनादाने सेनेला व्याकूळ करून सोडले. पुन्हा तो प्रकट होऊन अपशब्द बोलू लागला. जेव्हा जांबवान म्हणाला, ‘अरे दुष्टा, उभा राहा’ तेव्हा हे ऐकून मेघनादाचा क्रोध वाढला.॥ २॥
</details>

<details><summary>मूल (चौपाई)</summary>

बूढ़ जानि सठ छाँड़ेउँ तोही।  
लागेसि अधम पचारै मोही॥  
अस कहि तरल त्रिसूल चलायो।  
जामवंत कर गहि सोइ धायो॥
</details>

<details><summary>अनुवाद (हिन्दी)</summary>

तो म्हणाला, ‘अरे मूर्खा, म्हातारा समजून मी तुला सोडले होते. अरे अधमा, आता तू मलाच आव्हान देत आहेस ?’ असे म्हणून त्याने धारदार त्रिशूळ सोडला. जांबवान तोच त्रिशूळ हाताने पकडून धावला.॥ ३॥
</details>

<details><summary>मूल (चौपाई)</summary>

मारिसि मेघनाद कै छाती।  
परा भू्मि घुर्मित सुरघाती॥  
पुनि रिसान गहि चरन फिरायो।  
महि पछारि निज बल देखरायो॥
</details>

<details><summary>अनुवाद (हिन्दी)</summary>

आणि त्याने तो मेघनादाच्या छातीवर मारला. तेव्हा तो देवांचा शत्रू चक्कर येऊन पृथ्वीवर पडला. जांबवानाने पुन्हा रागारागाने त्याचे पाय पकडून त्याला गरागरा फिरवले आणि पृथ्वीवर आपटून त्याला आपले बळ दाखवून दिले.॥ ४॥
</details>

<details><summary>मूल (चौपाई)</summary>

बर प्रसाद सो मरइ न मारा।  
तब गहि पद लंका पर डारा॥  
इहाँ देवरिषि गरुड़ पठायो।  
राम समीप सपदि सो आयो॥
</details>

<details><summary>अनुवाद (हिन्दी)</summary>

परंतु वरदानामुळे तो मारूनही मरत नव्हता. तेव्हा जांबवंताने त्याचा पाय धरून त्याला लंकेत फेकून दिले. इकडे देवर्षी नारदांनी गरुडाला पाठविले. तो त्वरित श्रीरामांजवळ येऊन पोहोचला. ॥ ५॥
</details>

### दोहा


<details><summary>मूल (दोहा)</summary>

खगपति सब धरि खाए माया नाग बरूथ।  
माया बिगत भए सब हरषे बानर जूथ॥ ७४(क)॥
</details>

<details><summary>अनुवाद (हिन्दी)</summary>

पक्षिराज गरुड येताच सर्व माया-सर्प त्याने जणू खाल्‍ल्यासारखे कोठे दिसेनासे झाले. मग सर्व वानरांच्या झुंडी मायेने रहित होऊन आनंदित झाल्या.॥ ७४(क)॥
</details>

<details><summary>मूल (दोहा)</summary>

गहि गिरि पादप उपल नख धाए कीस रिसाइ।  
चले तमीचर बिकलतर गढ़ पर चढ़े पराइ॥ ७४(ख)॥
</details>

<details><summary>अनुवाद (हिन्दी)</summary>

पर्वत, वृक्ष, पाषाण व नखे धारण केलेले वानर क्रुद्ध होऊन धावले. निशाचर फार व्याकूळ होऊन पळून गेले आणि किल्‍ल्यावर चढले.॥ ७४(ख)॥
</details>

## मेघनाद-यज्ञ-विध्वंस, युद्ध, मेघनादाचा उद्धार


<details><summary>मूल (चौपाई)</summary>

मेघनाद कै मुरछा जागी।  
पितहि बिलोकि लाज अति लागी॥  
तुरत गयउ गिरिबर कंदरा।  
करौं अजय मख अस मन धरा॥
</details>

<details><summary>अनुवाद (हिन्दी)</summary>

मेघनादाची मूर्च्छा दूर झाली, तेव्हा पित्याला पाहून तो फारच ओशाळला. तो म्हणाला, ‘मी अजेय होण्यासाठी यज्ञ करतो.’ असा निश्चय करून तो त्वरित श्रेष्ठ पर्वताच्या गुहेत गेला.॥ १॥
</details>

<details><summary>मूल (चौपाई)</summary>

इहाँ बिभीषन मंत्र बिचारा।  
सुनहु नाथ बल अतुल उदारा॥  
मेघनाद मख करइ अपावन।  
खल मायावी देव सतावन॥
</details>

<details><summary>अनुवाद (हिन्दी)</summary>

इकडे बिभीषणाने विचार करून श्रीरामांना सांगितले, ‘हे अतुलनीय बलवान उदार प्रभो, देवांना सतावणारा दुष्ट व मायावी मेघनाद तामसी यज्ञ करीत आहे.॥ २॥
</details>

<details><summary>मूल (चौपाई)</summary>

जौं प्रभु सिद्ध होइ सो पाइहि।  
नाथ बेगि पुनि जीति न जाइहि॥  
सुनि रघुपति अतिसय सुख माना।  
बोले अंगदादि कपि नाना॥
</details>

<details><summary>अनुवाद (हिन्दी)</summary>

हे प्रभो, जर हा यज्ञ पूर्ण झाला, तर हे नाथ, मग मेघनादाला लवकर जिंकणे शक्य होणार नाही.’ हे ऐकून श्रीरघुनाथांना खूप बरे वाटले आणि अंगदादी बऱ्याच वानरांना बोलावून त्यांनी सांगितले,॥ ३॥
</details>

<details><summary>मूल (चौपाई)</summary>

लछिमन संग जाहु सब भाई।  
करहु बिधंस जग्य कर जाई॥  
तुम्ह लछिमन मारेहु रन ओही।  
देखि सभय सुर दुख अति मोही॥
</details>

<details><summary>अनुवाद (हिन्दी)</summary>

‘हे बंधूंनो, सर्वजण लक्ष्मणासोबत जा आणि यज्ञाचा विध्वंस करा. हे लक्ष्मणा, संग्रामामध्ये तू त्याला मारून टाक. देव भयभीत झाल्याचे पाहून मला फार वाईट वाटते.॥ ४॥
</details>

<details><summary>मूल (चौपाई)</summary>

मारेहु तेहि बल बुद्धि उपाई।  
जेहिं छीजै निसिचर सुनु भाई॥  
जामवंत सुग्रीव बिभीषन।  
सेन समेत रहेहु तीनिउ जन॥
</details>

<details><summary>अनुवाद (हिन्दी)</summary>

हे बंधू, त्याला बलाने व युक्तीने मार. त्यामुळेच त्या निशाचराचा नाश होईल. हे जांबवाना, सुग्रीवा, बिभीषणा, तुम्ही तिघेजण सेनेसह त्याच्याबरोबर राहा.’॥ ५॥
</details>

<details><summary>मूल (चौपाई)</summary>

जब रघुबीर दीन्हि अनुसासन।  
कटि निषंग कसि साजि सरासन॥  
प्रभु प्रताप उर धरि रनधीरा।  
बोले घन इव गिरा गँभीरा॥
</details>

<details><summary>अनुवाद (हिन्दी)</summary>

अशा प्रकारे जेव्हा रघुनाथांनी आज्ञा केली, तेव्हा कमरेला भाता बांधून आणि धनुष्य सज्ज करून रणधीर लक्ष्मण प्रभूंचा प्रताप हृदयी धरून मेघासारख्या गंभीर वाणीने म्हणाला,॥ ६॥
</details>

<details><summary>मूल (चौपाई)</summary>

जौं तेहि आजु बधें बिनु आवौं।  
तौ रघुपति सेवक न कहावौं॥  
जौं सत संकर करहिं सहाई।  
तदपि हतउँ रघुबीर दोहाई॥
</details>

<details><summary>अनुवाद (हिन्दी)</summary>

‘जर मी आज त्याला न मारता परत आलो, तर श्रीरघुनाथांचा सेवक म्हणविणार नाही. जरी शेकडो शंकरसुद्धा त्याच्या मदतीला आले, तरीही श्रीरामांची शपथ आहे की, आज मी त्याला मारीनच.’॥ ७॥
</details>

### दोहा


<details><summary>मूल (दोहा)</summary>

रघुपति चरन नाइ सिरु चलेउ तुरंत अनंत।  
अंगद नील मयंद नल संग सुभट हनुमंत॥ ७५॥
</details>

<details><summary>अनुवाद (हिन्दी)</summary>

श्रीरघुनाथांच्या चरणी नतमस्तक होऊन लक्ष्मण त्वरित निघाला. त्याच्याबरोबर अंगद, नल, नील, मैंद, हनुमान इत्यादी उत्तम योद्धे निघाले.॥ ७५॥
</details>

<details><summary>मूल (चौपाई)</summary>

जाइ कपिन्ह सो देखा बैसा।  
आहुति देत रुधिर अरु भैंसा॥  
कीन्ह कपिन्ह सब जग्य बिधंसा।  
जब न उठइ तब करहिं प्रसंसा॥
</details>

<details><summary>अनुवाद (हिन्दी)</summary>

वानरांनी जाऊन पाहिले की, मेघनाद बसून रक्त व रेडॺांची आहुती देत आहे. वानरांनी यज्ञाचा पूर्ण विध्वंस करून टाकला. तरीही जेव्हा तो उठला नाही, तेव्हा ते त्याची वक्रोक्ति पूर्ण प्रशंसा करू लागले.॥ १॥
</details>

<details><summary>मूल (चौपाई)</summary>

तदपि न उठइ धरेन्हि कच जाई।  
लातन्हि हति हति चले पराई॥  
लै त्रिसूल धावा कपि भागे।  
आए जहँ रामानुज आगे॥
</details>

<details><summary>अनुवाद (हिन्दी)</summary>

तरीही तो उठला नाही, तेव्हा त्यांनी त्याचे केस पकडले आणि त्याला लाथांनी बदडून ते पळून गेले. तेव्हा तो त्रिशूळ घेऊन धावला. वानर पळाले, ते लक्ष्मणा जवळ आले.॥ २॥
</details>

<details><summary>मूल (चौपाई)</summary>

आवा परम क्रोध कर मारा।  
गर्ज घोर रव बारहिं बारा॥  
कोपि मरुतसुत अंगद धाए।  
हति त्रिसूल उर धरनि गिराए॥
</details>

<details><summary>अनुवाद (हिन्दी)</summary>

तो अत्यंत क्रोधाने आला व वारंवार भयंकर गर्जना करू लागला. हनुमान आणि अंगद रागाने धावून गेले. मेघनादाने दोघांच्या छातीत त्रिशूळ मारून त्यांना जमिनीवर पाडले.॥ ३॥
</details>

<details><summary>मूल (चौपाई)</summary>

प्रभु कहँ छाँड़ेसि सूल प्रचंडा।  
सर हति कृत अनंत जुग खंडा॥  
उठि बहोरि मारुति जुबराजा।  
हतहिं कोपि तेहि घाउ न बाजा॥
</details>

<details><summary>अनुवाद (हिन्दी)</summary>

मग त्याने लक्ष्मणावर प्रचंड त्रिशूळ फेकला. लक्ष्मणाने बाण मारून त्रिशूळाचे दोन तुकडे करून टाकले. हनुमान व अंगद पुन्हा उठले व त्याला मारू लागले, परंतु त्याला काही लागले नाही.॥ ४॥
</details>

<details><summary>मूल (चौपाई)</summary>

फिरे बीर रिपु मरइ न मारा।  
तब धावा करि घोर चिकारा॥  
आवत देखि क्रुद्ध जनु काला।  
लछिमन छाड़े बिसिख कराला॥
</details>

<details><summary>अनुवाद (हिन्दी)</summary>

शत्रू मेघनाद हा मारूनही मरत नाही, हे पाहून वीर परतू लागले, तेव्हा तो प्रचंड चीत्कार करून धावला. क्रुद्ध काळाप्रमाणे तो येत आहे, असे पाहून लक्ष्मणाने भयंकर बाण मारले.॥ ५॥
</details>

<details><summary>मूल (चौपाई)</summary>

देखेसि आवत पबि सम बाना।  
तुरत भयउ खल अंतरधाना॥  
बिबिध बेष धरि करइ लराई।  
कबहुँक प्रगट कबहुँ दुरि जाई॥
</details>

<details><summary>अनुवाद (हिन्दी)</summary>

वज्रासारखे बाण येताना पाहून तो दुष्ट लगेच अदृश्य झाला आणि नंतर वेगवेगळी रूपे घेऊन युद्ध करू लागला. कधी तो प्रकट होई, तर कधी लपून जाई.॥ ६॥
</details>

<details><summary>मूल (चौपाई)</summary>

देखि अजय रिपु डरपे कीसा।  
परम क्रुद्ध तब भयउ अहीसा॥  
लछिमन मन अस मंत्र दृढ़ावा।  
एहि पापिहि मैं बहुत खेलावा॥
</details>

<details><summary>अनुवाद (हिन्दी)</summary>

शत्रू पराजित होत नाही, असे पाहून वानर घाबरले. तेव्हा लक्ष्मण अत्यंत क्रुद्ध झाला. लक्ष्मणाने मनात पक्का निश्चय केला की, आता या पाप्याशी खेळ फार झाला. आता याला संपविले पाहिजे.॥ ७॥
</details>

<details><summary>मूल (चौपाई)</summary>

सुमिरि कोसलाधीस प्रतापा।  
सर संधान कीन्ह करि दापा॥  
छाड़ा बान माझ उर लागा।  
मरती बार कपटु सब त्यागा॥
</details>

<details><summary>अनुवाद (हिन्दी)</summary>

कोसलपती श्रीरामांचे स्मरण करून लक्ष्मणाने वीरोचित गर्वाने बाण लावला. बाण सुटताच त्याच्या छातीत मधोमध लागला. मरताना त्याने सर्व माया सोडून दिल्या.॥ ८॥
</details>

### दोहा


<details><summary>मूल (दोहा)</summary>

रामानुज कहँ रामु कहँ अस कहि छाँड़ेसि प्रान।  
धन्य धन्य तव जननी कह अंगद हनुमान॥ ७६॥
</details>

<details><summary>अनुवाद (हिन्दी)</summary>

‘रामाचा धाकटा भाऊ लक्ष्मण कुठे आहे? राम कुठे आहे?’ असे म्हणत त्याने प्राण सोडले. त्याला अंगद व हनुमान, ‘तुझी माता धन्य आहे, धन्य आहे,’ कारण मरताना तू श्रीराम-लक्ष्मणांचे स्मरण केलेस, असे म्हणू लागले.॥ ७६॥
</details>

<details><summary>मूल (चौपाई)</summary>

बिनु प्रयास हनुमान उठायो।  
लंका द्वार राखि पुनि आयो॥  
तासु मरन सुनि सुर गंधर्बा।  
चढ़ि बिमान आए नभ सर्बा॥
</details>

<details><summary>अनुवाद (हिन्दी)</summary>

हनुमानाने सहजपणे त्याला उचलले व लंकेच्या दारावर त्याला ठेवून तो परत आला. त्याच्या मृत्यूची वार्ता ऐकून देव, गंधर्व इत्यादी सर्वजण विमानात बसून आकाशात जमले.॥ १॥
</details>

<details><summary>मूल (चौपाई)</summary>

बरषि सुमन दुंदुभीं बजावहिं।  
श्रीरघुनाथ बिमल जसु गावहिं॥  
जय अनंत जय जगदाधारा।  
तुम्ह प्रभु सब देवन्हि निस्तारा॥
</details>

<details><summary>अनुवाद (हिन्दी)</summary>

ते फुले उधळून नगारे वाजवत होते आणि श्रीरामांची निर्मल कीर्ती गात होते. ‘हे अनंता, तुझा विजय असो. हे जगदाधारा, तुझा विजय असो. हे प्रभो, तुम्ही सर्व देवांना संकटातून मुक्त केले.’॥ २॥
</details>

<details><summary>मूल (चौपाई)</summary>

अस्तुति करि सुर सिद्ध सिधाए।  
लछिमन कृपासिंधु पहिं आए॥  
सुत बध सुना दसानन जबहीं।  
मुरुछित भयउ परेउ महि तबहीं॥
</details>

<details><summary>अनुवाद (हिन्दी)</summary>

देव व सिद्ध स्तुती करून निघून गेले. मग कृपासागर श्रीरामांजवळ लक्ष्मण आला. इकडे रावणाने पुत्र-वधाची वार्ता ऐकताच तो मूर्च्छित होऊन जमिनीवर पडला.॥ ३॥
</details>

<details><summary>मूल (चौपाई)</summary>

मंदोदरी रुदन कर भारी।  
उर ताड़न बहु भाँति पुकारी॥  
नगर लोग सब ब्याकुल सोचा।  
सकल कहहिं दसकंधर पोचा॥
</details>

<details><summary>अनुवाद (हिन्दी)</summary>

मंदोदरी छाती बडवून घेत आणि अनेक प्रकारे हाका मारत मोठा विलाप करू लागली. नगरातील सर्व राक्षस शोकाने व्याकूळ झाले. सर्वजण रावणाला नावे ठेवू लागले.॥ ४॥
</details>

### दोहा


<details><summary>मूल (दोहा)</summary>

तब दसकंठ बिबिधि बिधि समुझाईं सब नारि।  
नस्वर रूप जगत सब देखहु हृदयँ बिचारि॥ ७७॥
</details>

<details><summary>अनुवाद (हिन्दी)</summary>

तेव्हा रावणाने सर्व स्त्रियांना अनेक तऱ्हेने समजावले की, ‘संपूर्ण जगाचे हे दृश्य रूप नाशवान आहे. मनात विचार करून बघा.’॥ ७७॥
</details>

<details><summary>मूल (चौपाई)</summary>

तिन्हहि ग्यान उपदेसा रावन।  
आपुन मंद कथा सुभ पावन॥  
पर उपदेस कुसल बहुतेरे।  
जे आचरहिं ते नर न घनेरे॥
</details>

<details><summary>अनुवाद (हिन्दी)</summary>

रावणाने त्यांना ज्ञानाचा उपदेश केला. तो स्वतः नीच होता, परंतु त्याचे बोलणे शुभ व पवित्र होते. दुसऱ्याला उपदेश देण्यात लोक पटाईत असतात. पण उपदेशाप्रमाणे आचरणही करणारे लोक कमी असतात.॥ १॥
</details>

<details><summary>मूल (चौपाई)</summary>

निसा सिरानि भयउ भिनुसारा।  
लगे भालु कपि चारिहुँ द्वारा॥  
सुभट बोलाइ दसानन बोला।  
रन सन्मुख जा कर मन डोला॥
</details>

<details><summary>अनुवाद (हिन्दी)</summary>

रात्र गेली, सकाळ झाली. अस्वले-वानर चारी दरवाजांवर जाऊन ठाकले. योद्ध्यांना बोलावून रावण म्हणाला, ‘लढाईमध्ये शत्रूसमोर ज्याचे मन धास्तावत असेल,॥ २॥
</details>

<details><summary>मूल (चौपाई)</summary>

सो अबहीं बरु जाउ पराई।  
संजुग बिमुख भएँ न भलाई॥  
निज भुज बल मैं बयरु बढ़ावा।  
देहउँ उतरु जो रिपु चढ़ि आवा॥
</details>

<details><summary>अनुवाद (हिन्दी)</summary>

त्याने आताच पळून जावे, हे बरे. युद्धात जाऊन पळून जाण्यात शहाणपणा नाही. मी आपल्या भुजांच्या बळावर वैर वाढविले आहे. जो शत्रू चाल करून आला आहे, त्याला मी उत्तर देईन.’॥ ३॥
</details>

<details><summary>मूल (चौपाई)</summary>

अस कहि मरुत बेग रथ साजा।  
बाजे सकल जुझाऊ बाजा॥  
चले बीर सब अतुलित बली।  
जनु कज्जल कै आँधी चली॥
</details>

<details><summary>अनुवाद (हिन्दी)</summary>

असे म्हणून वायुगतीने चालणारा रथ त्याने सज्ज करविला. युद्धाचे नगारे वाजू लागले. सर्व अतुलनीय बलवान वीर काजळाच्या वावटळीप्रमाणे निघाले.॥ ४॥
</details>

<details><summary>मूल (चौपाई)</summary>

असगुन अमित होहिं तेहि काला।  
गनइ न भुज बल गर्ब बिसाला॥
</details>

<details><summary>अनुवाद (हिन्दी)</summary>

त्या प्रसंगी असंख्य अपशकुन होऊ लागले. परंतु आपल्या भुजांच्या बळाचा मोठा गर्व असल्यामुळे रावणाने तिकडे लक्ष दिले नाही.॥ ५॥
</details>

### छंद


<details><summary>मूल (दोहा)</summary>

अति गर्ब गनइ न सगुन असगुन स्रवहिं आयुध हाथ ते।  
भट गिरत रथ ते बाजि गज चिक्करत भाजहिं साथ ते॥  
गोमाय गीध कराल खर रव स्वान बोलहिं अति घने।  
जनु कालदूत उलूक बोलहिं बचन परम भयावने॥
</details>

<details><summary>अनुवाद (हिन्दी)</summary>

अत्यंत गर्वामुळे शकुन-अपशकुनाचा विचार त्याला नव्हता. हातातून शस्त्रे खाली पडत होती. योद्धे रथांतून खाली पडत होते. घोडे, हत्ती हे बाजूला जाऊन चीत्कार करीत पळून जात होते. कोल्हे, गिधाडे, कावळे आणि गाढवे ओरडत होती. बरीच कुत्री जोरजोराने भुंकत होती. काळाचे दूत असल्याप्रमाणे घुबडे फार भयानक आवाज काढीत होती.
</details>

## रावणाचे युद्धासाठी प्रस्थान, वानर-राक्षस-युद्ध


### दोहा


<details><summary>मूल (दोहा)</summary>

ताहि कि संपति सगुन सुभ सपनेहुँ मन बिश्राम।  
भूत द्रोह रत मोहबस राम बिमुख रति काम॥ ७८॥
</details>

<details><summary>अनुवाद (हिन्दी)</summary>

जो जिवांशी द्रोह करण्यात मग्न आहे, मोहाला वश झालेला आहे, राम-विन्मुख आहे आणि कामासक्त आहे, त्याला स्वप्नातही संपत्ती, शुभशकुन आणि मनाचे समाधान मिळू शकेल काय?॥ ७८॥
</details>

<details><summary>मूल (चौपाई)</summary>

चलेउ निसाचर कटकु अपारा।  
चतुरंगिनी अनी बहु धारा॥  
बिबिधि भाँति बाहन रथ जाना।  
बिपुल बरन पताक ध्वज नाना॥
</details>

<details><summary>अनुवाद (हिन्दी)</summary>

राक्षसांची अपार सेना निघाली. चतुरंग सेनेच्या पुष्कळ तुकडॺा होत्या. अनेक प्रकारची वाहने, रथ आणि पायदळ होते. तसेच बऱ्याच रंगांच्या अनेक पताका आणि ध्वज होते.॥ १॥
</details>

<details><summary>मूल (चौपाई)</summary>

चले मत्त गज जूथ घनेरे।  
प्राबिट जलद मरुत जनु प्रेरे॥  
बरन बरन बिर दैत निकाया।  
समर सूर जानहिं बहु माया॥
</details>

<details><summary>अनुवाद (हिन्दी)</summary>

मत्त हत्तींच्या पुष्कळ झुंडी निघाल्या. जणू वाऱ्याने प्रेरित झालेले पावसाळ्यातील ढग असावेत. रंगी-बेरंगी पोषाख घातलेले वीरांचे समूह होते. ते युद्धामध्ये मोठे वीर होते आणि पुष्कळ प्रकारची माया जाणणारे होते.॥ २॥
</details>

<details><summary>मूल (चौपाई)</summary>

अति बिचित्र बाहिनी बिराजी।  
बीर बसंत सेन जनु साजी॥  
चलत कटक दिगसिंधुर डगहीं।  
छुभित पयोधि कुधर डगमगहीं॥
</details>

<details><summary>अनुवाद (हिन्दी)</summary>

ती सेना अत्यंत विलक्षण शोभत होती. जणू वीर वसंतऋतूने आपल्या सेनेला सजविले होते. सेना चालू लागली, तेव्हा दिग्गज डळमळू लागले, समुद्र खवळला आणि पर्वत डगमगू लागले.॥ ३॥
</details>

<details><summary>मूल (चौपाई)</summary>

उठी रेनु रबि गयउ छपाई।  
मरुत थकित बसुधा अकुलाई॥  
पनव निसान घोर रव बाजहिं।  
प्रलय समय के घन जनु गाजहिं॥
</details>

<details><summary>अनुवाद (हिन्दी)</summary>

धूळ इतकी उडाली की, सूर्य दिसेनासा झाला. वारा थांबला आणि पृथ्वी व्याकूळ झाली. ढोल व नगारे भयंकर आवाज करीत वाजू लागले. जणू प्रलयकाळाचे मेघ गर्जत होते.॥ ४॥
</details>

<details><summary>मूल (चौपाई)</summary>

भेरि नफीरि बाज सहनाई।  
मारू राग सुभट सुखदाई॥  
केहरि नाद बीर सब करहीं।  
निज निज बल पौरुष उच्चरहीं॥
</details>

<details><summary>अनुवाद (हिन्दी)</summary>

भेरी, तुरई आणि सनई यांमधून योद्ध्यांना सुखावणारा मारू राग वाजत होता. सर्व वीर सिंहनाद करीत होते आणि आपापल्या पराक्रमाचे वर्णन करीत होते.॥ ५॥
</details>

<details><summary>मूल (चौपाई)</summary>

कहइ दसानन सुनहु सुभट्टा।  
मर्दहु भालु कपिन्ह के ठट्टा॥  
हौं मारिहउँ भूप द्वौ भाई।  
अस कहि सन्मुख फौज रेंगाई॥
</details>

<details><summary>अनुवाद (हिन्दी)</summary>

रावण म्हणाला, ‘हे उत्तम योद्धॺांनो, ऐका. तुम्ही अस्वले आणि वानरांचे कळप चिरडून टाका आणि मी दोन्ही राजकुमारांना मारतो.’ असे म्हणून त्याने आपली सेना पुढच्या बाजूला घेतली.॥ ६॥
</details>

<details><summary>मूल (चौपाई)</summary>

यह सुधि सकल कपिन्ह जब पाई।  
धाए करि रघुबीर दोहाई॥
</details>

<details><summary>अनुवाद (हिन्दी)</summary>

जेव्हा वानरांना हे समजले, तेव्हा ते श्रीरघुवीरांचा जयजयकार करीत धावून गेले.॥ ७॥
</details>

### छंद


<details><summary>मूल (दोहा)</summary>

धाए बिसाल कराल मर्कट भालु काल समान ते।  
मानहुँ सपच्छ उड़ाहिं भूधर बृंद नाना बान ते॥  
नख दसन सैल महाद्रुमायुध सबल संक न मानहीं।  
जय राम रावन मत्त गज मृगराज सुजसु बखानहीं॥
</details>

<details><summary>अनुवाद (हिन्दी)</summary>

ती विशाल व काळासारखी वानर-अस्वले धावत निघाली. जणू काही पंख असलेले पर्वतांचे समूह उडत होते. ते अनेक रंगांचे होते. नखे, दात, पर्वत व मोठमोठे वृक्ष ही त्यांची शस्त्रे होती. ते मोठे बलवान होते आणि कुणाला भीत नव्हते. रावणरूपी उन्मत्त हत्तीसाठी सिंहरूप असलेल्या श्रीरामांचा जयजयकार करून ते त्यांच्या सुंदर कीर्तीचे वर्णन करीत होते.
</details>

### दोहा


<details><summary>मूल (दोहा)</summary>

दुहु दिसि जय जयकार करि निज निज जोरी जानि।  
भिरे बीर इत रामहि उत रावनहि बखानि॥ ७९॥
</details>

<details><summary>अनुवाद (हिन्दी)</summary>

दोन्ही बाजूचे योद्धे जयजयकार करीत आपापली जोडी बनवून इकडे श्रीरघुनाथांचे आणि तिकडे रावणाचे कीर्तिगान करीत परस्पर भिडले.॥ ७९॥
</details>

<details><summary>मूल (चौपाई)</summary>

रावनु रथी बिरथ रघुबीरा।  
देखि बिभीषन भयउ अधीरा॥  
अधिक प्रीति मन भा संदेहा।  
बंदि चरन कह सहित सनेहा॥
</details>

<details><summary>अनुवाद (हिन्दी)</summary>

रावण रथावर आरूढ होता आणि रघुवीर रथाविना होते, हे पाहून बिभीषण बेचैन झाला. अधिक प्रेम असल्यामुळे त्याच्या मनात शंका आली की, श्रीराम रथाविना रावणाला कसे जिंकू शकतील? श्रीरामांच्या चरणांना वंदन करून तो प्रेमाने म्हणू लागला.॥ १॥
</details>

<details><summary>मूल (चौपाई)</summary>

नाथ न रथ नहिं तन पद त्राना।  
केहि बिधि जितब बीर बलवाना॥  
सुनहु सखा कह कृपानिधाना।  
जेहिं जय होइ सो स्यंदन आना॥
</details>

<details><summary>अनुवाद (हिन्दी)</summary>

‘हे नाथ, तुमच्याकडे रथ नाही, शरीराचे रक्षण करण्यासाठी कवच नाही आणि पादत्राणही नाही. मग त्या बलवान वीर रावणाला कसे जिंकता येईल?’ कृपानिधान श्रीराम म्हणाले, ‘हे मित्रा, ज्याच्यामुळे विजय होतो, तो रथ वेगळाच आहे.॥ २॥
</details>

<details><summary>मूल (चौपाई)</summary>

सौरज धीरज तेहि रथ चाका।  
सत्य सील दृढ़ ध्वजा पताका॥  
बल बिबेक दम परहित घोरे।  
छमा कृपा समता रजु जोरे॥
</details>

<details><summary>अनुवाद (हिन्दी)</summary>

शौर्य व धैर्य ही त्याची चाके आहेत. सत्य व शील हे त्याचे ध्वज व पताका आहेत. बल, विवेक, संयम आणि परोपकार—हे चार त्याचे घोडे आहेत. ते क्षमा, दया आणि समतारूपी दोरीने रथाला बांधले आहेत.॥ ३॥
</details>

<details><summary>मूल (चौपाई)</summary>

ईस भजनु सारथी सुजाना।  
बिरति चर्म संतोष कृपाना॥  
दान परसु बुधि सक्ति प्रचंडा।  
बर बिग्यान कठिन कोदंडा॥
</details>

<details><summary>अनुवाद (हिन्दी)</summary>

ईश्वरभजन हाच रथ चालविणारा सारथी आहे. वैराग्य ही ढाल आहे आणि संतोष ही तलवार आहे. दान हा परशू आहे, बुद्धी ही प्रचंड शक्ती आहे आणि श्रेष्ठ विज्ञान हे बळकट धनुष्य आहे.॥ ४॥
</details>

<details><summary>मूल (चौपाई)</summary>

अमल अचल मन त्रोन समाना।  
सम जम नियम सिलीमुख नाना॥  
कवच अभेद बिप्र गुर पूजा।  
एहि सम बिजय उपाय न दूजा॥
</details>

<details><summary>अनुवाद (हिन्दी)</summary>

निर्मल व अचल मन हे भाते आहेत. शम, यम, नियम हे पुष्कळसे बाण आहेत. ब्राह्मण व गुरू यांचे पूजन हे अभेद्य कवच आहे. याच्याशिवाय विजयाचा दुसरा उपाय नाही.॥ ५॥
</details>

<details><summary>मूल (चौपाई)</summary>

सखा धर्ममय अस रथ जाकें।  
जीतन कहँ न कतहुँ रिपु ताकें॥
</details>

<details><summary>अनुवाद (हिन्दी)</summary>

हे मित्रा, असा धर्ममय रथ ज्याच्याकडे आहे. त्याला जिंकण्यासाठी कुठेही शत्रूच नाही.॥ ६॥
</details>

### दोहा


<details><summary>मूल (दोहा)</summary>

महा अजय संसार रिपु जीति सकइ सो बीर।  
जाकें अस रथ होइ दृढ़ सुनहु सखा मतिधीर॥ ८०(क)॥
</details>

<details><summary>अनुवाद (हिन्दी)</summary>

हे धीरबुद्धीच्या मित्रा, ऐकून घे. ज्याच्या जवळ असा मजबूत रथ असेल, तो वीर जन्म-मृत्युरूपी महान दुर्जय शत्रूला सुद्धा जिंकू शकतो. रावणाचे ते काय?’॥ ८०(क)॥
</details>

<details><summary>मूल (दोहा)</summary>

सुनि प्रभु बचन बिभीषन हरषि गहे पद कंज।  
एहि मिस मोहि उपदेसेहु राम कृपा सुख पुंज॥ ८०(ख)॥
</details>

<details><summary>अनुवाद (हिन्दी)</summary>

प्रभूंचे बोलणे ऐकून बिभीषणाने आनंदभरित होऊन त्यांची चरण-कमले धरली. तो म्हणाला, ‘हे कृपा व सुखाचे निधान श्रीराम, तुम्ही या निमित्ताने मला उपदेश केला.’॥ ८०(ख)॥
</details>

<details><summary>मूल (दोहा)</summary>

उत पचार दसकंधर इत अंगद हनुमान।  
लरत निसाचर भालु कपि करि निज निज प्रभु आन॥ ८० (ग)॥
</details>

<details><summary>अनुवाद (हिन्दी)</summary>

तिकडून रावण आव्हान देत होता आणि इकडून अंगद व हनुमान.राक्षस आणि अस्वले-वानर आपापल्या स्वामींचा जयजयकार करीत लढत होते.॥ ८०(ग)॥
</details>

<details><summary>मूल (चौपाई)</summary>

सुर ब्रह्मादि सिद्ध मुनि नाना।  
देखत रन नभ चढ़े बिमाना॥  
हमहू उमा रहे तेहिं संगा।  
देखत राम चरित रन रंगा॥
</details>

<details><summary>अनुवाद (हिन्दी)</summary>

ब्रह्मदेवादी देव आणि अनेक सिद्ध व मुनी विमानात बसून आकाशातून युद्ध पहात होते. शिव म्हणतात, ‘हे उमा, मीसुद्धा त्या समाजात होतो आणि श्रीरामांच्या रणोत्सवाची लीला पहात होतो.’॥ १॥
</details>

<details><summary>मूल (चौपाई)</summary>

सुभट समर रस दुहु दिसि माते।  
कपि जयसील राम बल ताते॥  
एक एक सन भिरहिं पचारहिं।  
एकन्ह एक मर्दि महि पारहिं॥
</details>

<details><summary>अनुवाद (हिन्दी)</summary>

दोन्हीकडचे योद्धे रण-रसात मत्त होऊन गेले होते. वानरांना श्रीरामांचे बळ होते, म्हणून ते जिंकत होते. एक दुसऱ्याशी भिडत होते आणि आव्हान देत होते आणि एक दुसऱ्याला चिरडून जमिनीवर टाकत होते.॥ २॥
</details>

<details><summary>मूल (चौपाई)</summary>

मारहिं काटहिं धरहिं पछारहिं।  
सीस तोरि सीसन्ह सन मारहिं॥  
उदर बिदारहिं भुजा उपारहिं।  
गहि पद अवनि पटकि भट डारहिं॥
</details>

<details><summary>अनुवाद (हिन्दी)</summary>

ते मारत होते, कापत होते, पकडत होते, खाली पाडत होते आणि राक्षसांची शिरे तोडून त्याच मुंडक्यांनी दुसऱ्यांना मारत होते. पोट फाडत होते, भुजा उपटून टाकत होते आणि योद्ध्यांचे पाय पकडून त्यांना पृथ्वीवर आपटत होते.॥ ३॥
</details>

<details><summary>मूल (चौपाई)</summary>

निसिचर भट महि गाड़हिं भालू।  
ऊपर ढारि देहिं बहु बालू॥  
बीर बलीमुख जुद्ध बिरुद्धे।  
देखिअत बिपुल काल जनु क्रुद्धे॥
</details>

<details><summary>अनुवाद (हिन्दी)</summary>

राक्षस-योद्ध्यांना अस्वले पृथ्वीत गाडून टाकीत होती आणि वर पुष्कळ वाळू टाकीत होती. युद्धात शत्रूविरुद्ध लढणारे वीर वानर जणू पुष्कळ क्रुद्ध काळांसारखे दिसत होते.॥ ४॥
</details>

### छंद


<details><summary>मूल (दोहा)</summary>

क्रुद्धे कृतांत समान कपि तन स्रवत सोनित राजहीं।  
मर्दहिं निसाचर कटक भट बलवंत घन जिमि गाजहीं॥  
मारहिं चपेटन्हि डाटि दातन्ह काटि लातन्ह मीजहीं।  
चिक्करहिं मर्कट भालु छल बल करहिं जेहिं खल छीजहीं॥ १॥
</details>

<details><summary>अनुवाद (हिन्दी)</summary>

शरीरावरून वाहाणाऱ्या रक्तांमुळे ते क्रोधित झालेल्या काळाप्रमाणे वाटत होते. ते बलवान वीर राक्षस-सेनेतील योद्ध्यांना चिरडून टाकीत होते आणि मेघांप्रमाणे गर्जना करीत होते. रागावून थपडा मारीत होते, दातांनी चावून व लाथांनी तिंबून काढीत होते. वानर व अस्वले चीत्कार करीत होती आणि दुष्ट राक्षस नष्ट व्हावेत, म्हणून कपट-नीती व बळाचा वापर करीत होती.॥ १॥
</details>

<details><summary>मूल (दोहा)</summary>

धरि गाल फारहिं उर बिदारहिं गल अँतावरि मेलहीं।  
प्रह्लादपति जनु बिबिध तनु धरि समर अंगन खेलहीं॥  
धरु मारु काटु पछारु घोर गिरा गगन महि भरि रही।  
जय राम जो तृन ते कुलिस कर कुलिस ते कर तृन सही॥ २॥
</details>

<details><summary>अनुवाद (हिन्दी)</summary>

ते राक्षसांचे गाल पकडून फाडत होते, छाती चिरून टाकत होते आणि त्यांची आतडी बाहेर काढून गळ्यात घालीत होते. प्रह्लादाचे स्वामी भगवान नृसिंहच अनेक शरीरे धारण करून युद्धाच्या मैदानात क्रीडा करीत आहेत, असे ते वानर दिसत होते. पकडा, मारा, कापून काढा, आपटा इत्यादी घोर शब्दांनी आकाश व पृथ्वी भरून गेली होती. जे खरोखर तृणाला वज्र आणि वज्राला तृण बनवून टाकतात, त्या श्रीरामचंद्रांचा विजय असो.॥ २॥
</details>

### दोहा


<details><summary>मूल (दोहा)</summary>

निज दल बिचलत देखेसि बीस भुजाँ दस चाप।  
रथ चढ़ि चलेउ दसानन फिरहु फिरहु करि दाप॥ ८१॥
</details>

<details><summary>अनुवाद (हिन्दी)</summary>

आपली सेना गोंधळून गेल्याचे पाहून वीस भुजांमध्ये दहा धनुष्ये धरून रावण रथावर चढून गर्वाने ‘परता, परता’ असे म्हणत निघाला.॥ ८१॥
</details>

<details><summary>मूल (चौपाई)</summary>

धायउ परम क्रुद्ध दसकंधर।  
सन्मुख चले हूह दै बंदर॥  
गहि कर पादप उपल पहारा।  
डारेन्हि ता पर एकहिं बारा॥
</details>

<details><summary>अनुवाद (हिन्दी)</summary>

रावण अत्यंत क्रोधाने धावून गेला. वानर हुंकार करीत लढण्यासाठी त्याच्यासमोर गेले. त्यांनी हातांमध्ये वृक्ष, पाषाण आणि पर्वत घेऊन एकदम रावणावर टाकले.॥ १॥
</details>

<details><summary>मूल (चौपाई)</summary>

लागहिं सैल बज्र तन तासू।  
खंड खंड होइ फूटहिं आसू॥  
चला न अचल रहा रथ रोपी।  
रन दुर्मद रावन अति कोपी॥
</details>

<details><summary>अनुवाद (हिन्दी)</summary>

त्याच्या वज्रासारख्या शरीरावर पडताच पर्वत लगेच तुकडे तुकडे होऊन फुटून जात होते. अत्यंत क्रोधी रावण रथ थांबवून दृढपणे उभा राहिला. जराही हलला नाही.॥ २॥
</details>

<details><summary>मूल (चौपाई)</summary>

इत उत झपटि दपटि कपि जोधा।  
मर्दै लाग भयउ अति क्रोधा॥  
चले पराइ भालु कपि नाना।  
त्राहि त्राहि अंगद हनुमाना॥
</details>

<details><summary>अनुवाद (हिन्दी)</summary>

त्याला खूप राग आला. तो इकडे तिकडे धावून, धमकावून वानर योद्ध्यांना चिरडू लागला. अनेक वानर व अस्वले ‘हे अंगदा, हे हनुमाना, रक्षण करा, रक्षण करा’ असे ओरडत पळू लागले.॥ ३॥
</details>

<details><summary>मूल (चौपाई)</summary>

पाहि पाहि रघुबीर गोसाईं।  
यह खल खाइ काल की नाईं॥  
तेहिं देखे कपि सकल पराने।  
दसहुँ चाप सायक संधाने॥
</details>

<details><summary>अनुवाद (हिन्दी)</summary>

‘हे रघुवीर, हे गोस्वामी, रक्षण करा. रक्षण करा. हा दुष्ट रावण काळाप्रमाणे आम्हांला खाऊन टाकीत आहे.’ रावणाने पाहिले की, सर्व वानर पळत सुटले आहेत. तेव्हा त्याने दाही धनुष्यांनी नेम धरला.॥ ४॥
</details>

### छंद


<details><summary>मूल (दोहा)</summary>

संधानि धनु सर निकर छाड़ेसि उरग जिमि उड़ि लागहीं।  
रहे पूरि सर धरनी गगन दिसि बिदिसि कहँ कपि भागहीं॥  
भयो अति कोलाहल बिकल कपि दल भालु बोलहिं आतुरे।  
रघुबीर करुना सिंधु आरत बंधु जन रच्छक हरे॥
</details>

<details><summary>अनुवाद (हिन्दी)</summary>

त्याने नेम धरून बाणांचे समूह सोडले. ते बाण सर्पांप्रमाणे उडून जाऊन लागत होते. पृथ्वी-आकाश आणि दिशा-विदिशांना सर्वत्र भरून गेले होते. वानर पळणार तरी कुठे? मोठा गोंधळ उडाला. वानर-अस्वलांची सेना व्याकूळ होऊन आर्त्त स्वराने ओरडू लागली. ‘हे रघुवीर, हे करुणासागर, हे पीडितांचे बंधू, हे सेवकांचे रक्षण करून त्यांचे दुःख हरण करणाऱ्या श्रीहरी! रक्षण करा.’
</details>

## लक्ष्मण-रावण-युद्ध


### दोहा


<details><summary>मूल (दोहा)</summary>

निज दल बिकल देखि कटि कसि निषंग धनु हाथ।  
लछिमन चले क्रुद्ध होइ नाइ राम पद माथ॥ ८२॥
</details>

<details><summary>अनुवाद (हिन्दी)</summary>

आपली सेना व्याकूळ झालेली पाहून कमरेला भाता बांधून आणि हातात धनुष्य घेऊन श्रीरघुनाथांच्या चरणी मस्तक ठेवून लक्ष्मण क्रोधाने निघाला.॥ ८२॥
</details>

<details><summary>मूल (चौपाई)</summary>

रे खल का मारसि कपि भालू।  
मोहि बिलोकु तोर मैं कालू॥  
खोजत रहेउँ तोहि सुतघाती।  
आजु निपाति जुड़ावउँ छाती॥
</details>

<details><summary>अनुवाद (हिन्दी)</summary>

लक्ष्मणाने रावणाजवळ जाऊन म्हटले, ‘अरे दुष्टा, वानर-अस्वलांना काय मारतोस? मला बघ. मी तुझा काळ आहे.’ रावण म्हणाला, ‘अरे माझ्या पुत्राच्या मारेकऱ्या! मी तुलाच शोधत होतो. आज तुला मारून आपले हृदय शांत करीन.’॥ १॥
</details>

<details><summary>मूल (चौपाई)</summary>

अस कहि छाड़ेसि बान प्रचंडा।  
लछिमन किए सकल सत खंडा॥  
कोटिन्ह आयुध रावन डारे।  
तिल प्रवान करि काटि निवारे॥
</details>

<details><summary>अनुवाद (हिन्दी)</summary>

असे म्हणून रावणाने प्रचंड बाण सोडले. लक्ष्मणाने सर्वांचे शेकडो तुकडे करून टाकले. रावणाने कोटॺावधी शस्त्रास्त्रे टाकली. लक्ष्मणाने ती तिळाएवढी करून तोडून टाकली.॥ २॥
</details>

<details><summary>मूल (चौपाई)</summary>

पुनि निज बानन्ह कीन्ह प्रहारा।  
स्यंदनु भंजि सारथी मारा॥  
सत सत सर मारे दस भाला।  
गिरि सृंगन्ह जनु प्रबिसहिं ब्याला॥
</details>

<details><summary>अनुवाद (हिन्दी)</summary>

मग लक्ष्मणाने आपल्या बाणांनी त्याच्यावर प्रहार केला आणि त्याचा रथ मोडून सारथ्याला मारले. रावणाच्या दहा मस्तकांवर शंभर-शंभर बाण मारले. ते त्याच्या डोक्यात असे घुसले की, जणू पहाडाच्या शिखरांमध्ये साप प्रवेश करीत होते, असे वाटे.॥ ३॥
</details>

<details><summary>मूल (चौपाई)</summary>

पुनि सत सर मारा उर माहीं।  
परेउ धरनि तल सुधि कछु नाहीं॥  
उठा प्रबल पुनि मुरुछा जागी।  
छाड़िसि ब्रह्म दीन्हि जो साँगी॥
</details>

<details><summary>अनुवाद (हिन्दी)</summary>

नंतर आणखी शंभर बाण त्याच्या छातीवर मारले. तो पृथ्वीवर पडला; त्याला काही शुद्ध राहिली नाही. मग मूर्च्छा दूर होताच तो प्रबळ रावण उठला आणि त्याने ब्रह्मदेवांनी दिलेली शक्ती सोडली.॥ ४॥
</details>

### छंद


<details><summary>मूल (दोहा)</summary>

सो ब्रह्म दत्त प्रचंड सक्ति अनंत उर लागी सही।  
परॺो बीर बिकल उठाव दसमुख अतुल बल महिमा रही॥  
ब्रह्मांड भवन बिराज जाकें एक सिर जिमि रज कनी।  
तेहि चह उठावन मूढ़ रावन जान नहिं त्रिभुअन धनी॥
</details>

<details><summary>अनुवाद (हिन्दी)</summary>

ती ब्रह्मदेवाने दिलेली प्रचंड शक्ती लक्ष्मणाच्या बरोबर छातीला लागली. त्यासरशी लक्ष्मण व्याकूळ होऊन खाली पडला. तेव्हा रावण त्याला उचलू लागला, परंतु लक्ष्मणाच्या अतुलित बळाचा महिमा अखंड होता. ज्याच्या एकाच शिरावर ब्रह्मांडरूपी भवन धुळीच्या कणाप्रमाणे विराजमान असते, त्याला तो मूर्ख रावण उचलू पहात होता. त्याला लक्ष्मण हा तिन्ही भुवनांचा स्वामी आहे, हे ठाऊक नव्हते.
</details>

## रावणाला मूर्च्छा, रावण-यज्ञ-विध्वंस, राम-रावण-युद्ध


### दोहा


<details><summary>मूल (दोहा)</summary>

देखि पवनसुत धायउ बोलत बचन कठोर।  
आवत कपिहि हन्यो तेहिं मुष्टि प्रहार प्रघोर॥ ८३॥
</details>

<details><summary>अनुवाद (हिन्दी)</summary>

हे पाहून पवनपुत्र हनुमान त्याला दटावीत त्याच्यावर धावला. हनुमान येताच रावणाने त्याला अत्यंत भयंकर ठोसा मारला.॥ ८३॥
</details>

<details><summary>मूल (चौपाई)</summary>

जानु टेकि कपि भूमि न गिरा।  
उठा सँभारि बहुत रिस भरा॥  
मुठिका एक ताहि कपि मारा।  
परेउ सैल जनु बज्र प्रहारा॥
</details>

<details><summary>अनुवाद (हिन्दी)</summary>

हनुमान गुडघे टेकून बसला. जमिनीवर पडला नाही आणि मग तोल सांभाळून रागाने उठला. हनुमानाने रावणाला एक ठोसा मारला. तेव्हा वज्राच्या माऱ्यामुळे पर्वत खाली कोसळावा, त्याप्रमाणे रावण खाली पडला.॥ १॥
</details>

<details><summary>मूल (चौपाई)</summary>

मुरुछा गै बहोरि सो जागा।  
कपि बल बिपुल सराहन लागा॥  
धिग धिग मम पौरुष धिग मोही।  
जौं तैं जिअत रहेसि सुरद्रोही॥
</details>

<details><summary>अनुवाद (हिन्दी)</summary>

मूर्च्छा दूर झाल्यावर रावण जागा झाला आणि हनुमानाच्या मोठॺा बळाची प्रशंसा करू लागला. मग हनुमान म्हणाला, ‘माझ्या पौरुषाचा धिक्कार असो आणि माझाही धिक्कार असो. कारण हे देवद्रोह्या, तू अजुनी जिवंत राहिला आहेस.’॥ २॥
</details>

<details><summary>मूल (चौपाई)</summary>

असकहि लछिमन कहुँ कपि ल्यायो।  
देखि दसानन बिसमय पायो॥  
कह रघुबीर समुझु जियँ भ्राता।  
तुम्ह कृतांत भच्छक सुर त्राता॥
</details>

<details><summary>अनुवाद (हिन्दी)</summary>

असे म्हणून आणि लक्ष्मणास उचलून हनुमान श्रीरघुनाथांजवळ घेऊन गेला. हे पाहून रावणाला आश्चर्य वाटले. श्रीरघुवीर लक्ष्मणाला म्हणाले,‘हे बंधू, लक्षात ठेव की, तू काळाचाही भक्षक आणि देवांचा रक्षक आहेस.’॥ ३॥
</details>

<details><summary>मूल (चौपाई)</summary>

सुनत बचन उठि बैठ कृपाला।  
गई गगन सो सकति कराला॥  
पुनि कोदंड बान गहि धाए।  
रिपु सन्मुख अति आतुर आए॥
</details>

<details><summary>अनुवाद (हिन्दी)</summary>

हे ऐकताच कृपाळू लक्ष्मण उठून बसला. ती कराल शक्ती आकाशात निघून गेली. लक्ष्मण पुन्हा धनुष्यबाण घेऊन धावला आणि लगबगीने शत्रूसमोर उभा ठाकला.॥ ४॥
</details>

### छंद


<details><summary>मूल (दोहा)</summary>

आतुर बहोरि बिभंजि स्यंदन सूत हति ब्याकुल कियो।  
गिरॺो धरनि दसकंधर बिकलतर बान सत बेध्यो हियो॥  
सारथी दूसर घालि रथ तेहि तुरत लंका लै गयो।  
रघुबीर बंधु प्रताप पुंज बहोरि प्रभु चरनन्हि नयो॥
</details>

<details><summary>अनुवाद (हिन्दी)</summary>

मग त्याने मोठॺा झपाटॺाने रावणाच्या रथाचा चुराडा केला आणि सारथ्याला मारून रावणाला व्याकूळ करून सोडले. शंभर बाणांनी त्याचे हृदय वेधले गेले होते. त्यामुळे रावण अत्यंत व्याकूळ होऊन खाली पडला. तेव्हा दुसऱ्या सारथ्याने त्याला रथात घालून पटकन लंकेत नेले. प्रतापाचा समूह असलेल्या श्रीरघुवीरांचा भाऊ लक्ष्मण परत येऊन प्रभूंच्या पाया पडला.
</details>

### दोहा


<details><summary>मूल (दोहा)</summary>

उहाँ दसानन जागि करि करै लाग कछु जग्य।  
राम बिरोध बिजय चह सठ हठ बस अति अग्य॥ ८४॥
</details>

<details><summary>अनुवाद (हिन्दी)</summary>

तिकडे लंकेत रावण मूर्च्छेतून जागा झाल्यावर एक यज्ञ करू लागला. तो मूर्ख आणि अत्यंत अज्ञानी हट्टाने श्रीरामांशी वैर धरून विजय प्राप्त करू इच्छित होता.॥ ८४॥
</details>

<details><summary>मूल (चौपाई)</summary>

इहाँ बिभीषन सब सुधि पाई।  
सपदि जाइ रघुपतिहि सुनाई॥  
नाथ करइ रावन एक जागा।  
सिद्ध भएँ नहिं मरिहि अभागा॥
</details>

<details><summary>अनुवाद (हिन्दी)</summary>

ही वार्ता इकडे बिभीषणाला मिळाली आणि लगेच जाऊन त्याने श्रीरघुनाथांना सांगितले की, ‘हे नाथ, रावण एक यज्ञ करीत आहे. तो पूर्ण झाल्यास तो अभागी सहजपणे मरणार नाही.॥ १॥
</details>

<details><summary>मूल (चौपाई)</summary>

पठवहु नाथ बेगि भट बंदर।  
करहिं बिधंस आव दसकंधर॥  
प्रात होत प्रभु सुभट पठाए।  
हनुमदादि अंगद सब धाए॥
</details>

<details><summary>अनुवाद (हिन्दी)</summary>

हे नाथ, ताबडतोब वानर योद्धॺांना पाठवा. यज्ञाचा विध्वंस त्यांनी करावा, त्यामुळे रावण युद्धासाठी येईल. प्रातःकाळ होताच प्रभूंनी वीर योद्ध्यांना पाठविले. हनुमान व अंगद इत्यादी प्रमुख वीर पुढे धावले.॥ २॥
</details>

<details><summary>मूल (चौपाई)</summary>

कौतुक कूदि चढ़े कपि लंका।  
पैठे रावन भवन असंका॥  
जग्य करत जबहीं सो देखा।  
सकल कपिन्ह भा क्रोध बिसेषा॥
</details>

<details><summary>अनुवाद (हिन्दी)</summary>

वानर सहजगत्या उडॺा मारून लंकेवर चढले आणि निर्भय रावणाच्या महालात घुसले. रावणाला यज्ञ करीत असलेला पाहून सर्व वानरांना फार राग आला.॥ ३॥
</details>

<details><summary>मूल (चौपाई)</summary>

रन ते निलज भाजि गृह आवा।  
इहाँ आइ बक ध्यान लगावा॥  
अस कहि अंगद मारा लाता।  
चितव न सठ स्वारथ मन राता॥
</details>

<details><summary>अनुवाद (हिन्दी)</summary>

ते म्हणाले, ‘अरे निलाजऱ्या, रणभूमीतून घरी पळून आलास आणि येथे येऊन बगळ्यासारखे ध्यान करीत बसला आहेस?’ असे म्हणून अंगदाने लाथ मारली. परंतु त्याने तिकडे लक्ष दिले नाही. त्या दुष्टाचे मन स्वार्थामध्ये मग्न झाले होते.॥ ४॥
</details>

### छंद


<details><summary>मूल (दोहा)</summary>

नहिं चितव जब करि कोप कपि गहि दसन लातन्ह मारहीं।  
धरि केस नारि निकारि बाहेर तेऽतिदीन पुकारहीं॥  
तब उठेउ क्रुद्ध कृतांत सम गहि चरन बानर डारई।  
एहि बीच कपिन्ह बिधंस कृत मख देखि मन महुँ हारई॥
</details>

<details><summary>अनुवाद (हिन्दी)</summary>

जेव्हा त्याने पाहिले नाही, तेव्हा वानर क्रोधाने त्याला दातांनी चावून लाथांनी मारू लागले. त्यांनी स्त्रियांचे केस पकडून त्यांना घराबाहेर फरफटत आणले. त्या अत्यंत दीनवाण्या होऊन रडू लागल्या. तेव्हा रावण कालासारखा क्रुद्ध होऊन उठला आणि वानरांचे पाय पकडून त्यांना आपटू लागला. एवढॺा वेळात वानरांनी यज्ञाचा विध्वंस करून टाकला. हे पाहून रावण मनातून निराश झाला.
</details>

### दोहा


<details><summary>मूल (दोहा)</summary>

जग्य बिधंसि कुसल कपि आए रघुपति पास।  
चलेउ निसाचर क्रुद्ध होइ त्यागि जिवन कै आस॥ ८५॥
</details>

<details><summary>अनुवाद (हिन्दी)</summary>

यज्ञाचा विध्वंस करून सर्व रणकुशल वानर श्रीरघुनाथां जवळआले. तेव्हा रावणाने जीवनाची आशा सोडली आणि तो क्रुद्ध होऊन निघाला.॥ ८५॥
</details>

<details><summary>मूल (चौपाई)</summary>

चलत होहिं अति असुभ भयंकर।  
बैठहिं गीध उड़ाइ सिरन्ह पर॥  
भयउ कालबस काहु न माना।  
कहेसि बजावहु जुद्ध निसाना॥
</details>

<details><summary>अनुवाद (हिन्दी)</summary>

जाते वेळी अत्यंत अपशकुन होऊ लागले. गिधाडे उठून त्याच्या डोक्यांवर फिरू लागली. परंतु तो आता काळाच्या जबडॺात होता, त्यामुळे तो कोणताही अपशकुन मानत नव्हता. तो म्हणाला, ‘युद्धाचा डंका वाजवा.’॥ १॥
</details>

<details><summary>मूल (चौपाई)</summary>

चली तमीचर अनी अपारा।  
बहु गज रथ पदाति असवारा॥  
प्रभु सन्मुख धाए खल कैसें।  
सलभ समूह अनल कहँ जैसें॥
</details>

<details><summary>अनुवाद (हिन्दी)</summary>

निशाचरांची अपार सेना निघाली. त्यामध्ये पुष्कळसे हत्ती, रथ, घोडेस्वार आणि पायदळ होते. ते दुष्ट प्रभूंसमोर असे धावून गेले की, ज्याप्रमाणे पतंगांचे थवे मरण्यासाठी अग्नीवर धाव घेतात.॥ २॥
</details>

<details><summary>मूल (चौपाई)</summary>

इहाँ देवतन्ह अस्तुति कीन्ही।  
दारुन बिपति हमहि एहिं दीन्ही॥  
अब जनि राम खेलावहु एही।  
अतिसय दुखित होति बैदेही॥
</details>

<details><summary>अनुवाद (हिन्दी)</summary>

इकडे देव स्तुती करू लागले की, ‘हे श्रीराम, याने आम्हांला भीषणदुःख दिले आहे. आता याला खेळवत बसू नका. जानकी फारच दुःखी आहे.’॥ ३॥
</details>

<details><summary>मूल (चौपाई)</summary>

देव बचन सुनि प्रभु मुसुकाना।  
उठि रघुबीर सुधारे बाना॥  
जटा जूट दृढ़ बाँधें माथे।  
सोहहिं सुमन बीच बिच गाथे॥
</details>

<details><summary>अनुवाद (हिन्दी)</summary>

देवांचे बोलणे ऐकून प्रभू हसले. मग श्रीरघुवीरांनी उठून बाण सज्ज केले. मस्तकावरील जटांचा मुकुट चांगल्याप्रकारे बांधला. त्यामध्ये अधूनमधून माळलेली फुले शोभून दिसत होती.॥ ४॥
</details>

<details><summary>मूल (चौपाई)</summary>

अरुन नयन बारिद तनु स्यामा।  
अखिल लोक लोचनाभिरामा॥  
कटितट परिकर कस्यो निषंगा।  
कर कोदंड कठिन सारंगा॥
</details>

<details><summary>अनुवाद (हिन्दी)</summary>

ते लालसर नेत्र आणि मेघासारख्या श्याम शरीराचे आणि संपूर्ण लोकांना नेत्रांचा आनंद देणारे होते. प्रभूंनी शेला कमरेला बांधला, त्यात भाता खोचला, अणि हातात कठीण शार्ङ्ग धनुष्य घेतले. ॥ ५॥
</details>

### छंद


<details><summary>मूल (दोहा)</summary>

सारंग कर सुंदर निषंग सिलीमुखाकर कटि कस्यो।  
भुजदंड पीन मनोहरायत उर धरासुर पद लस्यो॥  
कह दास तुलसी जबहिं प्रभु सर चाप कर फेरन लगे।  
ब्रह्मांड दिग्गज कमठ अहि महि सिंधु भूधर डगमगे॥
</details>

<details><summary>अनुवाद (हिन्दी)</summary>

प्रभूंनी हातात शार्ङ्ग धनुष्य घेऊन कमरेला अक्षय बाणांचा सुंदर भाता बांधला. त्यांचे भुजदंड पुष्ट होते आणि मनोहर विशाल छातीवर भृगू ऋषींचे चरण शोभत होते. तुलसीदास म्हणतात, प्रभू धनुष्यबाण हातात घेऊन फिरवू लागताच ब्रह्मांड, दिग्गज, कूर्म, शेष, पृथ्वी, समुद्र आणि पर्वत डगमगू लागले.
</details>

### दोहा


<details><summary>मूल (दोहा)</summary>

सोभा देखि हरषि सुर बरषहिं सुमन अपार।  
जय जय जय करुनानिधि छबि बल गुन आगार॥ ८६॥
</details>

<details><summary>अनुवाद (हिन्दी)</summary>

भगवंतांची शोभा पाहून देव आनंदित होऊन अपार फुलांचा वर्षाव करू लागले आणि ‘शोभा, शक्ती आणि गुणांचे धाम असलेल्या करुणानिधान प्रभूंचा विजय असो, विजय असो, विजय असो,’ असा घोष करू लागले.॥ ८६॥
</details>

<details><summary>मूल (चौपाई)</summary>

एहीं बीच निसाचर अनी।  
कसमसात आई अति घनी॥  
देखि चले सन्मुख कपि भट्टा।  
प्रलयकाल के जनु घन घट्टा॥
</details>

<details><summary>अनुवाद (हिन्दी)</summary>

एवढॺात निशाचरांची अत्यंत विपुल सेना युद्धाच्या आवेशात आली. ती पाहून वानर योद्धे अशा प्रकारे समोर निघाले, जसे प्रलयकालातील मेघांचे समूह.॥ १॥
</details>

<details><summary>मूल (चौपाई)</summary>

बहु कृपान तरवारि चमंकहिं।  
जनु दहँ दिसि दामिनीं दमंकहिं॥  
गज रथ तुरग चिकार कठोरा।  
गर्जहिं मनहुँ बलाहक घोरा॥
</details>

<details><summary>अनुवाद (हिन्दी)</summary>

अनेक कृपाणे आणि तलवारी चमकत होत्या. वाटे, दाही दिशांना विजा चमकत आहेत. हत्ती, घोडे भयंकर चीत्कार करीत होते. रथांचा गडगडाट चालू होता. असे वाटे की, जणू मेघ भयंकर गर्जना करीत आहेत.॥ २॥
</details>

<details><summary>मूल (चौपाई)</summary>

कपि लंगूर बिपुल नभ छाए।  
मनहुँ इंद्रधनु उए सुहाए॥  
उठइ धूरि मानहुँ जलधारा।  
बान बुंद भै बृष्टि अपारा॥
</details>

<details><summary>अनुवाद (हिन्दी)</summary>

वानरांच्या खूप शेपटॺा आकाशात पसरल्या होत्या. त्या सुंदर इंद्रधनुष्य प्रकटल्याप्रमाणे शोभून दिसत होत्या. जलधारांप्रमाणे धूळ उडत होती आणि बाणरूपी थेंबांची अपार वृष्टी होत होती.॥ ३॥
</details>

<details><summary>मूल (चौपाई)</summary>

दुहुँ दिसि पर्बत करहिं प्रहारा।  
बज्रपात जनु बारहिं बारा॥  
रघुपति कोपि बान झरि लाई।  
घायल भै निसिचर समुदाई॥
</details>

<details><summary>अनुवाद (हिन्दी)</summary>

दोन्ही बाजूंचे योद्धे पर्वतांचा प्रहार करीत होते. जणू वारंवार वज्रपात होत होता. श्रीरघुनाथांनी रागाने बाणांचा वर्षाव केला. त्यामुळे राक्षसांची सेना घायाळ झाली.॥ ४॥
</details>

<details><summary>मूल (चौपाई)</summary>

लागत बान बीर चिक्करहीं।  
घुर्मि घुर्मि जहँ तहँ महि परहीं॥  
स्रवहिं सैल जनु निर्झर भारी।  
सोनित सरि कादर भयकारी॥
</details>

<details><summary>अनुवाद (हिन्दी)</summary>

बाण लागताच वीर चीत्कार करीत होते आणि चक्कर येऊन पृथ्वीवर अस्ताव्यस्त पडत होते. त्यांच्या शरीरांतून रक्त असे वाहात होते की, जणू पर्वतातील मोठॺा झऱ्यांतून पाणी वाहात असावे. अशा प्रकारे भित्र्यांना भीती उत्पन्न करणारी रक्ताची नदी वाहात होती.॥ ५॥
</details>

### छंद


<details><summary>मूल (दोहा)</summary>

कादर भयंकर रुधिर सरिता चली परम अपावनी।  
दोउ कूल दल रथ रेत चक्र अबर्त बहति भयावनी॥  
जलजंतु गज पदचर तुरग खर बिबिध बाहन को गने।  
सर सक्ति तोमर सर्प चाप तरंग चर्म कमठ घने॥
</details>

<details><summary>अनुवाद (हिन्दी)</summary>

भित्र्यांना भीती उत्पन्न करणारी अत्यंत अपवित्र अशी रक्ताची नदी वाहू लागली. दोन्ही पक्ष तिच्या दोन्ही तटांवर होते. रथ हे वाळू होते आणि त्यांची चाके नदीतील भोवरे होते. ती नदी फार भयानक होऊन वाहात होती.हत्ती, पायदळ, घोडे, गाढवे आणि इतर अनेक वाहने हे नदीतील जलजंतू होते. त्यांची गणना कोण करणार? बाण, शक्ती आणि तोमर हे सर्प होते, धनुष्ये ही नदीतील तरंग होते आणि ढाली या पुष्कळशी कासवे होत्या.
</details>

### दोहा


<details><summary>मूल (दोहा)</summary>

बीर परहिं जनु तीर तरु मज्जा बहु बह फेन।  
कादर देखि डरहिं तहँ सुभटन्ह के मन चेन॥ ८७॥
</details>

<details><summary>अनुवाद (हिन्दी)</summary>

वीर पृथ्वीवर असे पडत होते की, जणू नदी किनाऱ्याचे वृक्ष कोसळत होते. खूपशी मज्जा वाहात होती, ती फेस होती. भित्र्यांना ते पाहून भीती वाटत होती, तर उत्तम योद्ध्यांना मनात आनंद वाटत होता.॥ ८७॥
</details>

<details><summary>मूल (चौपाई)</summary>

मज्जहिं भूत पिसाच बेताला।  
प्रमथ महा झोटिंग कराला॥  
काक कंक लै भुजा उड़ाहीं।  
एक ते छीनि एक लै खाहीं॥
</details>

<details><summary>अनुवाद (हिन्दी)</summary>

भूत, पिशाच आणि वेताळ, मोठमोठॺा झिंज्या असलेले भयंकर झोटिंग व शिवगण त्या नदीत स्नान करीत होते. कावळे व घारी या तुटलेल्या भुजा घेऊन उडत होते आणि एक दुसऱ्याकडून हिसकावून घेऊन खात होते.॥ १॥
</details>

<details><summary>मूल (चौपाई)</summary>

एक कहहिं ऐसिउ सौंघाई।  
सठहु तुम्हार दरिद्र न जाई॥  
कहँरत भट घायल तट गिरे।  
जहँ तहँ मनहुँ अर्धजल परे॥
</details>

<details><summary>अनुवाद (हिन्दी)</summary>

कोणी म्हणे, ‘अरे मूर्खांनो, असले स्वस्त चिक्कार मिळते, तरीही तुमचा हावरटपणा जात नाही?’ घायाळ योद्धे किनाऱ्यावर पडून विव्हळत होते. ज्याप्रमाणे मरणाऱ्या व्यक्तीला अर्ध्या पाण्यात ठेवतात, त्याप्रमाणे ते रक्तात पडले होते.॥ २॥
</details>

<details><summary>मूल (चौपाई)</summary>

खैंचहिं गीध आँत तट भए।  
जनु बंसी खेलत चित दए॥  
बहु भट बहहिं चढ़े खग जाहीं।  
जनु नावरि खेलहिं सरि माहीं॥
</details>

<details><summary>अनुवाद (हिन्दी)</summary>

गिधाडे आतडी ओढत होती, जणू मासेमार नदी-तटी लक्षपूर्वक काटा टाकून बसले होते. पुष्कळसे योद्धे वाहून जात होते आणि पक्षी त्यांच्यावर जाऊन बसत होते, जणू ते नदीमध्ये नौका-विहार करीत होते.॥ ३॥
</details>

<details><summary>मूल (चौपाई)</summary>

जोगिनि भरि भरि खप्पर संचहिं।  
भूत पिसाच बधू नभ नंचहिं॥  
भट कपाल करताल बजावहिं।  
चामुंडा नाना बिधि गावहिं॥
</details>

<details><summary>अनुवाद (हिन्दी)</summary>

योगिनी कवटॺांमध्ये रक्त जमा करीत होत्या. भूत-पिशाचांच्या बायका आकाशात नाचत होत्या. चामुंडा योद्ध्यांच्या कवटॺा घेऊन वाजवीत होत्या आणि नाना प्रकारे गात होत्या.॥ ४॥
</details>

<details><summary>मूल (चौपाई)</summary>

जंबुक निकर कटक्कट कट्टहिं।  
खाहिं हुआहिं अघाहिं दपट्टहिं॥  
कोटिन्ह रुंड मुंड बिनु डोल्लहिं।  
सीस परे महि जय जय बोल्लहिं॥
</details>

<details><summary>अनुवाद (हिन्दी)</summary>

कोल्ह्यांचे कळप कटकट असा आवाज करीत, मुडद्यांचे लचके तोडून खात होते व कोल्हे कुई करीत होते आणि पोट भरल्यावर एकमेकांवर गुरगुरत होते. कोटॺावधी धडे शिरांविना फिरत होती आणि पृथ्वीवर पडलेली मुंडकी ‘जय जय’ म्हणत होती.॥ ५॥
</details>

### छंद


<details><summary>मूल (दोहा)</summary>

बोल्लहिं जो जय जय मुंड रुंड प्रचंड सिर बिनु धावहीं।  
खप्परिन्ह खग्ग अलुज्झि जुज्झहिं सुभट भटन्ह ढहावहीं॥  
बानर निसाचर निकर मर्दहिं राम बल दर्पित भए।  
संग्राम अंगन सुभट सोवहिं राम सर निकरन्हि हए॥
</details>

<details><summary>अनुवाद (हिन्दी)</summary>

मुंडकी जयजय बोलत होती आणि प्रचंड धडे शिराविना धावत होती. पक्षी कवटॺांसाठी परस्पर लढत व मरत होते. चांगले योद्धे दुसऱ्या योद्ध्यांना खाली पाडत होते, श्रीरामांच्या बळावर गर्व करणारे वानर राक्षसांच्या झुंडी चिरडून टाकत होते. श्रीरामांच्या बाणांच्या माऱ्याने मेलेले योद्धे रणभूमीत चिरनिद्रा घेत होते.
</details>

### दोहा


<details><summary>मूल (दोहा)</summary>

रावन हृदयँ बिचारा भा निसिचर संघार।  
मैं अकेल कपि भालु बहु माया करौं अपार॥ ८८॥
</details>

<details><summary>अनुवाद (हिन्दी)</summary>

रावणाने विचार केला की, राक्षसांचा नाश झाला आहे आणि मी एकटा उरलो आहे. वानर व अस्वले खूप आहेत, म्हणून आपण आता मोठी माया करावी.॥ ८८॥
</details>

## इंद्राने रथ पाठविणे, राम-रावण-युद्ध


<details><summary>मूल (चौपाई)</summary>

देवन्ह प्रभुहि पयादें देखा।  
उपजा उर अति छोभ बिसेषा॥  
सुरपति निज रथ तुरत पठावा।  
हरष सहित मातलि लै आवा॥
</details>

<details><summary>अनुवाद (हिन्दी)</summary>

देवांनी पाहिले की, श्रीरामचंद्र पायी युद्ध करीत आहेत, तेव्हा त्यांना मनातून दुःख झाले. मग इंद्राने त्वरित आपला रथ पाठविला. त्याचा सारथी मातली हा मोठॺा आनंदाने रथ घेऊन आला.॥ १॥
</details>

<details><summary>मूल (चौपाई)</summary>

तेज पुंज रथ दिब्य अनूपा।  
हरषि चढ़े कोसलपुर भूपा॥  
चंचल तुरग मनोहर चारी।  
अजर अमर मन सम गतिकारी॥
</details>

<details><summary>अनुवाद (हिन्दी)</summary>

त्या दिव्य, अनुपम आणि तेजोमय रथावर कोसलपुरीचे राजे श्रीरामचंद्र आनंदाने चढले. त्याला चार चपळ, मनोहर, अजर, अमर आणि मनाच्या वेगाने चालणारे देवलोकीचे घोडे जुंपले होते.॥ २॥
</details>

<details><summary>मूल (चौपाई)</summary>

रथारूढ़ रघुनाथहि  देखी।  
धाए कपि बलु पाइ बिसेषी॥  
सही न जाइ कपिन्ह कै मारी।  
तब रावन माया बिस्तारी॥
</details>

<details><summary>अनुवाद (हिन्दी)</summary>

श्रीरघुनाथ रथावर आरूढ झालेले पाहून वानरांना अधिक बळ आले व ते धावले. वानरांचा मारा सहन होत नव्हता. तेव्हा रावणाने माया केली.॥ ३॥
</details>

<details><summary>मूल (चौपाई)</summary>

सो माया रघुबीरहि बाँची।  
लछिमन कपिन्ह सो मानी साँची॥  
देखी कपिन्ह निसाचर अनी।  
अनुज सहित बहु कोसलधनी॥
</details>

<details><summary>अनुवाद (हिन्दी)</summary>

फक्त श्रीरघुनाथांवर तिचा परिणाम झाला नाही. सर्व वानर व लक्ष्मण यांना ती माया खरी वाटली. वानरांना राक्षसांच्या सेनेमध्ये लक्ष्मणासह अनेक राम दिसू लागले.॥ ४॥
</details>

### छंद


<details><summary>मूल (दोहा)</summary>

बहु राम लछिमन देखि मर्कट भालु मन अति अपडरे।  
जनु चित्र लिखित समेत लछिमन जहँ सो तहँ चितवहिं खरे॥  
निज सेन चकित बिलोकि हँसि सर चाप सजि कोसलधनी।  
माया हरी हरि निमिष महुँ हरषी सकल मर्कट अनी॥
</details>

<details><summary>अनुवाद (हिन्दी)</summary>

बरेच राम-लक्ष्मण पाहून वानर व अस्वले घाबरली. मायेमुळे लक्ष्मणासह सारी सेना चित्रात रेखाटल्याप्रमाणे स्तब्ध उभी राहिल्यासारखी दिसू लागली. आपली सेना भयभीत झालेली पाहून दुःखांचे हरण करणाऱ्या भगवान श्रीहरींनी धनुष्यावर बाण चढवून क्षणात सर्व माया हरण केली. तेव्हा वानरांची सारी सेना आनंदून गेली.
</details>

### दोहा


<details><summary>मूल (दोहा)</summary>

बहुरि राम सब तन चितइ बोले बचन गँभीर।  
द्वंदजुद्ध देखहु सकल श्रमित भए अति बीर॥ ८९॥
</details>

<details><summary>अनुवाद (हिन्दी)</summary>

मग श्रीराम सर्वांकडे पहात गंभीरपणे म्हणाले, ‘हे वीरांनो, तुम्ही सर्वजण थकून गेला आहात, म्हणून आता माझे व रावणाचे द्वन्द्वयुद्ध पाहा.’॥ ८९॥
</details>

<details><summary>मूल (चौपाई)</summary>

अस कहि रथ रघुनाथ चलावा।  
बिप्र चरन पंकज सिरु नावा॥  
तब लंकेस क्रोध उर छावा।  
गर्जत तर्जत सन्मुख धावा॥
</details>

<details><summary>अनुवाद (हिन्दी)</summary>

असे म्हणून श्रीरामांनी ब्राह्मणांच्या चरणी नमन करून आपला रथ हाकला. तेव्हा रावणाच्या मनात क्रोध संचारला आणि तो गर्जना करीत व आव्हान देत समोर धावून आला.॥ १॥
</details>

<details><summary>मूल (चौपाई)</summary>

जीतेहु जे भट संजुग माहीं।  
सुनु तापस मैं तिन्ह सम नाहीं॥  
रावन नाम जगत जस जाना।  
लोकप जाकें बंदीखाना॥
</details>

<details><summary>अनुवाद (हिन्दी)</summary>

तो म्हणाला, ‘अरे तपस्व्या, ऐक. तू युद्धामध्ये ज्या योद्ध्यांना जिंकलेस, त्यांच्यासारखा मी नाही. माझे नाव रावण आहे. माझी कीर्ती संपूर्ण जगाला माहीत आहे. लोकपालसुद्धा माझ्या कैदखान्यात पडलेले आहेत.॥ २॥
</details>

<details><summary>मूल (चौपाई)</summary>

खर दूषन बिराध तुम्ह मारा।  
बधेहु ब्याध इव बालि बिचारा॥  
निसिचर निकर सुभट संघारेहु।  
कुंभकरन घननादहि मारेहु॥
</details>

<details><summary>अनुवाद (हिन्दी)</summary>

तू खर, दूषण व विराध यांना मारलेस. बिचाऱ्या बालीचा व्याधाप्रमाणे वध केलास. तसेच मोठमोठॺा योद्ध्यांच्या समूहाचा संहार केलास आणि कुंभकर्ण व मेघनादालाही मारलेस.॥ ३॥
</details>

<details><summary>मूल (चौपाई)</summary>

आजु बयरु सबु लेउँ निबाही।  
जौं रन भूप भाजि नहिं जाही॥  
आजु करउँ खलु काल हवाले।  
परेहु कठिन रावन के पाले॥
</details>

<details><summary>अनुवाद (हिन्दी)</summary>

अरे राजा, जर तू युद्धातून पळून गेला नाहीस, तर आज मी सर्व वैर चुकते करीन. आज मी तुला नक्कीच काळाच्या हाती सोपवीन. अजिंक्य रावणाशी तुझा सामना आहे.’॥ ४॥
</details>

<details><summary>मूल (चौपाई)</summary>

सुनि दुर्बचन कालबस जाना।  
बिहँसि बचन कह कृपानिधाना॥  
सत्य सत्य सब तव प्रभुताई।  
जल्पसि जनि देखाउ मनुसाई॥
</details>

<details><summary>अनुवाद (हिन्दी)</summary>

रावणाची दुर्वचने ऐकून आणि तो कालवश झाला आहे, असे समजून श्रीराम हसत म्हणाले, ‘तुझा सर्व मोठेपणा तू म्हणतोस, त्याप्रमाणे खरा आहे. परंतु आता फुकटची बडबड करू नकोस. आपला पुरुषार्थ दाखव.॥ ५॥
</details>

### छंद


<details><summary>मूल (दोहा)</summary>

जनि जल्पना करि सुजसु नासहि नीति सुनहि करहि छमा।  
संसार महँ पूरुष त्रिबिध पाटल रसाल पनस समा॥  
एक सुमनप्रद एक सुमन फल एक फलइ केवल लागहीं।  
एक कहहिं कहहिं करहिं अपर एक करहिं कहत न बागहीं॥
</details>

<details><summary>अनुवाद (हिन्दी)</summary>

फुकटची बडबड करून आपली सुंदर कीर्ती घालवू नकोस. क्षमाकर. तुला नीती काय ती सांगतो. जगात तीन प्रकारचे पुरुष असतात-गुलाब, आंबा आणि फणसासारखे. पहिला गुलाब हा फुले देतो, दुसरा आंबा फुले व फळे देतो आणि तिसरा फणस फक्त फळे देतो. अशा प्रकारे पुरुषांमध्ये काही बोलतात, पण करत काही नाहीत. दुसरे बोलतात आणि करतात सुद्धा आणि तिसरे फक्त करतात, परंतु बोलून दाखवीत नाहीत.’
</details>

### दोहा


<details><summary>मूल (दोहा)</summary>

राम बचन सुनि बिहँसा मोहि सिखावत ग्यान।  
बयरु करत नहिं तब डरे अब लागे प्रिय प्रान॥ ९०॥
</details>

<details><summary>अनुवाद (हिन्दी)</summary>

श्रीरामांचे बोलणे ऐकून तो मोठॺाने हसून म्हणाला, ‘मला शिकवतोस? माझ्याशी वैर करताना भ्याला नाहीस आणि आता जीव प्रिय वाटू लागला?’॥ ९०॥
</details>

<details><summary>मूल (चौपाई)</summary>

कहि दुर्बचन क्रुद्ध दसकंधर।  
कुलिस समान लाग छाँड़ै सर॥  
नानाकार सिलीमुख धाए।  
दिसि अरु बिदिसि गगन महि छाए॥
</details>

<details><summary>अनुवाद (हिन्दी)</summary>

रावण असे टोचून बोलत क्रुद्ध होऊन वज्रासारखे बाण सोडू लागला. अनेक प्रकारचे बाण धावू लागले आणि ते दिशा, विदिशा आणि आकाश व पृथ्वी सर्वत्र पसरले.॥ १॥
</details>

<details><summary>मूल (चौपाई)</summary>

पावक सर छाँड़ेउ रघुबीरा।  
छन महुँ जरे निसाचर तीरा॥  
छाड़िसि तीब्र सक्ति खिसिआई।  
बान संग प्रभु फेरि चलाई॥
</details>

<details><summary>अनुवाद (हिन्दी)</summary>

श्रीरघुवीरांनी अग्निबाण सोडला, त्यामुळे रावणाचे सर्व बाण क्षणात भस्म झाले. तेव्हा त्याने चिडून तीव्र शक्ती सोडली, परंतु श्रीरामचंद्रांनी एका बाणासरशी ती परतून लावली.॥ २॥
</details>

<details><summary>मूल (चौपाई)</summary>

कोटिन्ह चक्र त्रिसूल पबारै।  
बिनु प्रयास प्रभु काटि निवारै॥  
निफल होहिं रावन सर कैसें।  
खल के सकल मनोरथ जैसें॥
</details>

<details><summary>अनुवाद (हिन्दी)</summary>

तो कोटॺावधी चक्रे व त्रिशूल टाकू लागला. परंतु प्रभू ते विनायास तोडून दूर करीत होते. रावणाचे बाण दुष्ट माणसाच्या सर्व मनोरथांप्रमाणे निष्फळ होत होते.॥ ३॥
</details>

<details><summary>मूल (चौपाई)</summary>

तब सत बान सारथी मारेसि।  
परेउ भूमि जय राम पुकारेसि॥  
राम कृपा करि सूत उठावा।  
तब प्रभु परम क्रोध कहुँ पावा॥
</details>

<details><summary>अनुवाद (हिन्दी)</summary>

तेव्हा त्याने श्रीरामाच्या सारथ्याला शंभर बाण मारले. तो ‘श्रीरामांचा विजय असो.’ असे म्हणत खाली पडला. श्रीरामांनी कृपा करून त्याला उठविले. तेव्हा प्रभू फार क्रोधित झाले.॥ ४॥
</details>

### छंद


<details><summary>मूल (दोहा)</summary>

भए क्रुद्ध जुद्ध बिरुद्ध रघुपति त्रोन सायक कसमसे।  
कोदंड धुनि अति चंड सुनि मनुजाद सब मारुत ग्रसे॥  
मंदोदरी उर कंप कंपति कमठ भू भूधर त्रसे।  
चिक्करहिं दिग्गज दसन गहि महि देखि कौतुक सुर हँसे॥
</details>

<details><summary>अनुवाद (हिन्दी)</summary>

जेव्हा श्रीराम शत्रूविरुद्ध क्रुद्ध झाले, तेव्हा भात्यातील बाण बाहेर पडण्यासाठी चुळबुळू लागले. त्यांच्या धनुष्याचा अत्यंत प्रचंड टणत्कार ऐकून मनुष्यभक्षी सर्व राक्षस भयग्रस्त झाले. मंदोदरीच्या हृदयाचा थरकाप झाला. समुद्र, कासव, पृथ्वी आणि पर्वत घाबरले. दिग्गज पृथ्वीला दातांनी पकडून चीत्कार करू लागले. हे कौतुक पाहून देव हसू लागले.
</details>

### दोहा


<details><summary>मूल (दोहा)</summary>

तानेउ चाप श्रवन लगि छाँड़े बिसिख कराल।  
राम मारगन गन चले लहलहात जनु ब्याल॥ ९१॥
</details>

<details><summary>अनुवाद (हिन्दी)</summary>

धनुष्याला कानापर्यंत खेचून श्रीरामचंद्रांनी भयंकर बाण सोडले. श्रीरामांचे बाणसमूह असे निघाले की, जणू सर्प सळसळत जात असावेत.॥ ९१॥
</details>

<details><summary>मूल (चौपाई)</summary>

चले बान सपच्छ जनु उरगा।  
प्रथमहिं हतेउ सारथी तुरगा॥  
रथ बिभंजि हति केतु पताका।  
गर्जा अति अंतर बल थाका॥
</details>

<details><summary>अनुवाद (हिन्दी)</summary>

बाण पंखधारी सर्पाप्रमाणे उडत होते. त्यांनी प्रथम रावणाच्या सारथ्याला आणि घोडॺांना मारले. मग रथाचा चुराडा करून ध्वजा आणि पताका खाली पाडल्या. तेव्हा रावणाने मोठॺाने गर्जना केली, परंतु आतून त्याचे बळ क्षीण झाले होते.॥ १॥
</details>

<details><summary>मूल (चौपाई)</summary>

तुरत आन रथ चढ़ि खिसिआना।  
अस्त्र सस्त्र छाँड़ेसि बिधि नाना॥  
बिफल होहिं सब उद्यम ताके।  
जिमि परद्रोह निरत मनसा के॥
</details>

<details><summary>अनुवाद (हिन्दी)</summary>

लगेच त्याने दुसऱ्या रथावर चढून नाना प्रकारची शस्त्रास्त्रे चिडून मारली. परंतु त्याचे सर्व प्रयत्न निष्फळ होत होते. ज्याप्रमाणे परद्रोहाचा विचार करीत राहणाऱ्या माणसाचे प्रयत्न निष्फळ ठरतात.॥ २॥
</details>

<details><summary>मूल (चौपाई)</summary>

तब रावन दस सूल चलावा।  
बाजि चारि महि मारि गिरावा॥  
तुरग उठाइ कोपि रघुनायक।  
खैंचि सरासन छाँड़े सायक॥
</details>

<details><summary>अनुवाद (हिन्दी)</summary>

तेव्हा रावणाने दहा त्रिशूळ सोडले आणि श्रीरामांचे चारी घोडे खाली पाडले. घोडॺांना उठवून श्रीरामांनी क्रोधाने धनुष्य ओढून बाण सोडले.॥ ३॥
</details>

<details><summary>मूल (चौपाई)</summary>

रावन सिर सरोज बनचारी।  
चलि रघुबीर सिलीमुख धारी॥  
दस दस बान भाल दस मारे।  
निसरि गए चले रुधिर पनारे॥
</details>

<details><summary>अनुवाद (हिन्दी)</summary>

श्रीरामांचे बाण रावणाच्या शिररूपी कमलवनात फिरणाऱ्या भ्रमरावलीप्रमाणे निघाले. श्रीरामचंद्रांनी त्याच्या दाही शिरांवर दहा-दहा बाण मारले, ते आरपार गेले आणि शिरांतून रक्ताचे पाट वाहू लागले.॥ ४॥
</details>

<details><summary>मूल (चौपाई)</summary>

स्रवत रुधिर धायउ बलवाना।  
प्रभु पुनि कृत धनु सर संधाना॥  
तीस तीर रघुबीर पबारे।  
भुजन्हि समेत सीस महि पारे॥
</details>

<details><summary>अनुवाद (हिन्दी)</summary>

रक्त वाहात असतानाच बलवान रावण धावला. प्रभूंनी पुन्हा धनुष्यावर बाण लावून तीस बाण मारले आणि वीसही भुजांबरोबर दाही शिरे कापून टाकली.॥ ५॥
</details>

<details><summary>मूल (चौपाई)</summary>

काटतहीं पुनि भए नबीने।  
राम बहोरि भुजा सिर छीने॥  
प्रभु बहु बार बाहु सिर हए।  
कटत झटिति पुनि नूतन भए॥
</details>

<details><summary>अनुवाद (हिन्दी)</summary>

हात व शिरे कापली जाताच पुन्हा नव्याने उगवली. श्रीरामांनी पुन्हा भुजा व शिरे कापून टाकली. अशा प्रकारे प्रभूंनी अनेक वेळा भुजा व शिरे तोडली, परंतु तोडली जाताच ती पुन्हा नव्याने उत्पन्न झाली.॥ ६॥
</details>

<details><summary>मूल (चौपाई)</summary>

पुनि पुनि प्रभु काटत भुज सीसा।  
अति कौतुकी कोसलाधीसा॥  
रहे छाइ नभ सिर अरु बाहू।  
मानहुँ अमित केतु अरु राहू॥
</details>

<details><summary>अनुवाद (हिन्दी)</summary>

प्रभू वारंवार रावणाचे हात व शिरे कापत होते, कारण कोसलपती श्रीराम मोठे कौतुक करून दाखविणारे होते. आकाशात असंख्य केतू व राहूंप्रमाणे तुटलेल्या भुजा व मुंडकी पसरली होती.॥ ७॥
</details>

### छंद


<details><summary>मूल (दोहा)</summary>

जनु राहु केतु अनेक नभ पथ स्रवत सोनित धावहीं।  
रघुबीर तीर प्रचंड लागहिं भूमि गिरन न पावहीं॥  
एक एक सर सिर निकर छेदे नभ उड़त इमि सोहहीं।  
जनु कोपि दिनकर कर निकर जहँ तहँ बिधुंतुद पोहहीं॥
</details>

<details><summary>अनुवाद (हिन्दी)</summary>

जणू अनेक राहू व केतू रक्त वाहावत आकाशमार्गाने धावत होते. रघुवीरांचे प्रचंड बाण वारंवार लागत असल्यामुळे ते पृथ्वीवर पडू शकत नव्हते. एकेका बाणाने समूहाच्या समूह तुटलेली मस्तके अशी वाटत होती की, जणू सूर्यकिरणे क्रोधाने सर्वत्र राहूंना एका माळेत ओवत असावीत.
</details>

### दोहा


<details><summary>मूल (दोहा)</summary>

जिमि जिमि प्रभु हर तासु सिर तिमि तिमि होहिं अपार।  
सेवत बिषय बिबर्ध जिमि नित नित नूतन मार॥ ९२॥
</details>

<details><summary>अनुवाद (हिन्दी)</summary>

जसजसे प्रभू रावणाची डोकी कापत होते, तसतशी ती असंख्य होत होती. ज्याप्रमाणे विषयांचे सेवन केल्याने भोगांची इच्छा दिवसेंदिवस नव्याने वाढत जाते, त्याप्रमाणे.॥ ९२॥
</details>

<details><summary>मूल (चौपाई)</summary>

दसमुख देखि सिरन्ह कै बाढ़ी।  
बिसरा मरन भई रिस गाढ़ी॥  
गर्जेउ मूढ़ महा अभिमानी।  
धायउ दसहु सरासन तानी॥
</details>

<details><summary>अनुवाद (हिन्दी)</summary>

शिरांची संख्या वाढत चाललेली पाहून रावण आपले मरण विसरून गेला आणि अत्यंत क्रुद्ध झाला. त्या महाअभिमानी मूर्खाने गर्जना केली आणि दहा धनुष्ये खेचून तो धावून गेला.॥ १॥
</details>

<details><summary>मूल (चौपाई)</summary>

समर भूमि दसकंधर कोप्यो।  
बरषि बान रघुपति रथ तोप्यो॥  
दंड एक रथ देखि न परेऊ।  
जनु निहार महुँ दिनकर दुरेऊ॥
</details>

<details><summary>अनुवाद (हिन्दी)</summary>

रणभूमीमध्ये रावणाने अत्यंत क्रोधाने बाणांचा मारा करून श्रीरामांचा रथ झाकून टाकला. एक घटकाभर रथ दिसेनासा झाला, जणू धुक्यामध्ये सूर्य लपून गेला.॥ २॥
</details>

<details><summary>मूल (चौपाई)</summary>

हाहाकार सुरन्ह जब कीन्हा।  
तब प्रभु कोपि कारमुक लीन्हा॥  
सर निवारि रिपु के सिर काटे।  
ते दिसि बिदिसि गगन महि पाटे॥
</details>

<details><summary>अनुवाद (हिन्दी)</summary>

जेव्हा देवांनी हाहाकार केला, तेव्हा प्रभूंनी रागाने धनुष्य उचलले आणि शत्रूचे बाण बाजूला सारून शत्रूची शिरे उडवली आणि त्यांनी दिशा, विदिशा, आकाश व पृथ्वी भरून टाकली.॥३॥
</details>

<details><summary>मूल (चौपाई)</summary>

काटे सिर नभ मारग धावहिं।  
जय जय धुनि करि भय उपजावहिं॥  
कहँ लछिमन सुग्रीव कपीसा।  
कहँ रघुबीर कोसलाधीसा॥
</details>

<details><summary>अनुवाद (हिन्दी)</summary>

कापलेली शिरे आकाशात धावत होती आणि ‘जय-जय’ असे म्हणत भय उत्पन्न करीत होती. ‘लक्ष्मण व सुग्रीव कुठे आहे? कोसलपती रघुवीर कुठे आहे?’॥ ४॥
</details>

### छंद


<details><summary>मूल (दोहा)</summary>

कहँ रामु कहि सिर निकर धाए देखि मर्कट भजि चले।  
संधानि धनु रघुबंसमनि हँसि सरन्हि सिर बेधे भले॥  
सिर मालिका कर कालिका गहि बृंद बृंदन्हि बहु मिलीं।  
करि रुधिर सरि मज्जनु मनहुँ संग्राम बट पूजन चलीं॥
</details>

<details><summary>अनुवाद (हिन्दी)</summary>

‘राम कुठे आहे’ असे म्हणत शिरांच्या झुंडी धावत होत्या. त्यांना पाहून वानर पळून गेले. तेव्हा धनुष्य सज्ज करून रघुकुलमणी श्रीरामांनी हसत हसत बाणांनी त्या शिरांना पूर्णपणे वेधून टाकले. हातांमध्ये मुंड-माळा घेऊन कालिका अनेक सख्यांच्या झुंडीच्या झुंडी घेऊन त्या रक्ताच्या नदीमध्ये स्नान करू लागली. जणू संग्रामरूपी वटवृक्षाची पूजा करण्यास ती निघाली होती.
</details>

## बिभीषण-रावण-युद्ध


### दोहा


<details><summary>मूल (दोहा)</summary>

पुनि दसकंठ क्रुद्ध होइ छाँड़ी सक्ति प्रचंड।  
चली बिभीषन सन्मुख मनहुँ काल कर दंड॥ ९३॥
</details>

<details><summary>अनुवाद (हिन्दी)</summary>

नंतर रावणाने क्रुद्ध होऊन प्रचंड शक्ती सोडली. ती बिभीषणासमोर अशी निघाली की, जणू काळाचा दंड.॥ ९३॥
</details>

<details><summary>मूल (चौपाई)</summary>

आवत देखि सक्ति अति घोरा।  
प्रनतारति भंजन पन मोरा॥  
तुरत बिभीषन पाछें मेला।  
सन्मुख राम सहेउ सोइ सेला॥
</details>

<details><summary>अनुवाद (हिन्दी)</summary>

अत्यंत भयानक शक्ती येत आहे, असे श्रीरामांनी पाहिले. त्यांनीविचार केला की, शरणागताचे दुःख दूर करणे हे माझे ब्रीद आहे. त्यांनी त्वरित बिभीषणाला पाठीशी घातले आणि समोर होऊन ती शक्ती स्वतःझेलली.॥ १॥
</details>

<details><summary>मूल (चौपाई)</summary>

लागि सक्ति मुरुछा कछु भई।  
प्रभु कृत खेल सुरन्ह बिकलई॥  
देखि बिभीषन प्रभु श्रम पायो।  
गहि कर गदा क्रुद्ध होइ धायो॥
</details>

<details><summary>अनुवाद (हिन्दी)</summary>

शक्ती लागल्यामुळे त्यांना थोडीशी मूर्च्छा आली. प्रभूंनी ही लीला करून दाखविली, परंतु देव व्याकूळ झाले. प्रभूंना त्रास झाल्याचे पाहून बिभीषण रागाने हातात गदा घेऊन धावला.॥ २॥
</details>

<details><summary>मूल (चौपाई)</summary>

रे कुभाग्य सठ मंद कुबुद्धे।  
तैं सुर नर मुनि नाग बिरुद्धे॥  
सादर सिव कहुँ सीस चढ़ाए।  
एक एक के कोटिन्ह पाए॥
</details>

<details><summary>अनुवाद (हिन्दी)</summary>

आणि म्हणाला, ‘अरे अभाग्या, मूर्ख, नीच व दुर्बुद्धीच्या, तू देव, मनुष्य, मुनी, नाग या सर्वांशी वैर केलेस. तू मोठॺा आदराने शिवांना आपली शिरे अर्पण केलीस. त्यामुळे एकेकाच्या बदल्यात कोटॺावधी शिरे तुला मिळाली.॥ ३॥
</details>

<details><summary>मूल (चौपाई)</summary>

तेहि कारन खल अब लगि बाँच्यो।  
अब तव कालु सीस पर नाच्यो॥  
राम बिमुख सठ चहसि संपदा।  
अस कहि हनेसि माझ उर गदा॥
</details>

<details><summary>अनुवाद (हिन्दी)</summary>

अरे दुष्टा, त्यामुळे तू आत्तापर्यंत वाचलास. आता मृत्यू तुझ्या डोक्यावर नाचत आहे. अरे मूर्खा, तू रामविमुख होऊन तुला सुख हवे काय?’ असे म्हणून बिभीषणाने रावणाच्या छातीच्या ठीक मध्यभागी गदा मारली.॥ ४॥
</details>

### छंद


<details><summary>मूल (दोहा)</summary>

उर माझ गदा प्रहार घोर कठोर लागत महि परॺो।  
दस बदन सोनित स्रवत पुनि संभारि धायो रिस भरॺो॥  
द्वौ भिरे अतिबल मल्लजुद्ध बिरुद्ध एकु एकहि हनै।  
रघुबीर बल दर्पित बिभीषनु घालि नहिं ता कहुँ गनै॥
</details>

<details><summary>अनुवाद (हिन्दी)</summary>

छातीच्या मध्यभागी कठोर गदेचा प्रहार होताच तो पृथ्वीवर पडला. त्याच्या दाही मुखांतून रक्त वाहू लागले. स्वतःला सावरून तो रागाने धावला. दोन्ही अत्यंत बलवान योद्धे भिडले आणि मल्लयुद्धामध्ये एक दुसऱ्याला मारू लागले. श्रीरघुवीरांच्या बळाच्या पाठिंब्यामुळे गर्वाने बिभीषणाने रावणाला कस्पटाएवढेही मानले नाही.
</details>

### दोहा


<details><summary>मूल (दोहा)</summary>

उमा बिभीषनु रावनहि सन्मुख चितव कि काउ।  
सो अब भिरत काल ज्यों श्रीरघुबीर प्रभाउ॥ ९४॥
</details>

<details><summary>अनुवाद (हिन्दी)</summary>

शिव म्हणतात, ‘हे उमा, बिभीषण कधी रावणापुढे डोळे वर करून तरी पाहू शकत होता काय?’ परंतु आता तोच काळाप्रमाणे त्याच्याशी भिडला होता. हा श्रीरघुवीरांचाच प्रभाव होय.॥ ९४॥
</details>

## रावण-हनुमान्-युद्ध, रावणाची माया, रामांकडून मायेचा नाश


<details><summary>मूल (चौपाई)</summary>

देखा श्रमित बिभीषनु भारी।  
धायउ हनूमान गिरि धारी॥  
रथ तुरंग सारथी  निपाता।  
हृदय माझ तेहि मारेसि लाता॥
</details>

<details><summary>अनुवाद (हिन्दी)</summary>

बिभीषण फार थकला आहे, असे पाहून हनुमान पर्वत उचलून धावून गेला. त्याने त्या पर्वताने रावणाचा रथ, घोडे आणि सारथी यांचा संहार केला आणि त्याच्या छातीवर लाथ मारली.॥ १॥
</details>

<details><summary>मूल (चौपाई)</summary>

ठाढ़ रहा अति कंपित गाता।  
गयउ बिभीषनु जहँ जनत्राता॥  
पुनि रावन कपि हतेउ पचारी।  
चलेउ गगन कपि पूँछ पसारी॥
</details>

<details><summary>अनुवाद (हिन्दी)</summary>

रावण उभा राहिला, परंतु त्याचे शरीर अत्यंत थरथरू लागले होते. बिभीषण श्रीरामांपाशी गेला. मग रावणाने आव्हान देत हनुमानाला मारले. तो शेपटी पसरून आकाशात निघून गेला.॥ २॥
</details>

<details><summary>मूल (चौपाई)</summary>

गहिसि पूँछ कपि सहित उड़ाना।  
पुनि फिरि भिरेउ प्रबल हनुमाना॥  
लरत अकास जुगल सम जोधा।  
एकहि एकु हनत करि क्रोधा॥
</details>

<details><summary>अनुवाद (हिन्दी)</summary>

रावणाने त्याची शेपटी धरली, तेव्हा हनुमान त्याला घेऊनच वर उडाला. मग मागे वळून महाबलवान हनुमान त्याच्याशी भिडला. दोघे समसमान योद्धे लढत-लढत एक दुसऱ्याला रागाने मारू लागले.॥ ३॥
</details>

<details><summary>मूल (चौपाई)</summary>

सोहहिं नभ छल बल बहु करहीं।  
कज्जलगिरि सुमेरु जनु लरहीं॥  
बुधि बल निसिचर परइन पारॺो।  
तब मारुतसुत प्रभु संभारॺो॥
</details>

<details><summary>अनुवाद (हिन्दी)</summary>

दोघेही बळाचा व कपटाचा वापर करीत आकाशात असे शोभून दिसत होते की, जणू काजळाचा पर्वत हा सुमेरू पर्वताशी लढत आहे. जेव्हा बुद्धि-चातुर्याने आणि बळाने राक्षस काही पडेना, तेव्हा हनुमानाने प्रभूंचे स्मरण केले.॥ ४॥
</details>

### छंद


<details><summary>मूल (दोहा)</summary>

संभारि श्रीरघुबीर धीर पचारि कपि रावनु हन्यो।  
महि परत पुनि उठि लरत देवन्ह जुगल कहुँ जय जय भन्यो॥  
हनुमंत संकट देखि मर्कट भालु क्रोधातुर चले।  
रन मत्त रावन सकल सुभट प्रचंड भुज बल दलमले॥
</details>

<details><summary>अनुवाद (हिन्दी)</summary>

श्रीरघुवीरांचे स्मरण करताच धीर हनुमानाने आव्हान देऊन रावणाला मारले. ते दोघे जमिनीवर पडत होते आणि पुन्हा उठून लढत होते. देवांनी दोघांचा ‘जयजयकार’ केला. हनुमानावर संकट आलेले पाहून वानर व अस्वले क्रोधातुर होऊन धावली. परंतु युद्धाच्या मदाने मातलेल्या रावणाने सर्व योद्ध्यांना आपल्या प्रचंड बाहुबलाने तुडविले व चिरडले.
</details>

### दोहा


<details><summary>मूल (दोहा)</summary>

तब रघुबीर पचारे धाए कीस प्रचंड।  
कपि बल प्रबल देखि तेहिं कीन्ह प्रगट पाषंड॥ ९५॥
</details>

<details><summary>अनुवाद (हिन्दी)</summary>

नंतर श्रीरामचंद्रांनी हाक दिल्यावर प्रचंड वानर धावले. वानरांची प्रबळ सेना पाहून रावणाने माया केली.॥ ९५॥
</details>

<details><summary>मूल (चौपाई)</summary>

अंतरधान भयउ छन एका।  
पुनि प्रगटे खल रूप अनेका॥  
रघुपति कटक भालु कपि जेते।  
जहँ तहँ प्रगट दसानन तेते॥
</details>

<details><summary>अनुवाद (हिन्दी)</summary>

क्षणभर तो अदृश्य झाला. नंतर त्या दुष्टाने आपली अनेक रूपे प्रकट केली. श्रीरघुनाथांच्या सेनेमध्ये जितके वानर व अस्वले होती, तितकेच रावण चोहीकडे प्रकट झाले.॥ १॥
</details>

<details><summary>मूल (चौपाई)</summary>

देखे कपिन्ह अमित दससीसा।  
जहँ तहँ भजे भालु अरु कीसा॥  
भागे बानर धरहिं न धीरा।  
त्राहि त्राहि लछिमन रघुबीरा॥
</details>

<details><summary>अनुवाद (हिन्दी)</summary>

वानरांनी असंख्य रावण पाहिले. तेव्हा अस्वले व वानर जिकडे-तिकडे पळू लागले. वानरांचा धीर खचला. ‘हे लक्ष्मणा! हे रघुवीरा! वाचवा, वाचवा,’ म्हणत ते पळत सुटले.॥ २॥
</details>

<details><summary>मूल (चौपाई)</summary>

दहँ दिसि धावहिं कोटिन्ह रावन।  
गर्जहिं घोर कठोर भयावन॥  
डरे सकल सुर चले पराई।  
जय कै आस तजहु अब भाई॥
</details>

<details><summary>अनुवाद (हिन्दी)</summary>

दाही दिशांना कोटॺवधी रावण धावत भयंकर गर्जना करीत होते. ते पाहून सर्व देव घाबरून म्हणू लागले की, ‘अहो, आता जयाची आशा सोडून द्या.’ असे म्हणत पळून गेले.॥ ३॥
</details>

<details><summary>मूल (चौपाई)</summary>

सब सुर जिते एक दसकंधर।  
अब बहु भए तकहु गिरि कंदर॥  
रहे बिरंचि संभु मुनि ग्यानी।  
जिन्ह जिन्ह प्रभु महिमा कछु जानी॥
</details>

<details><summary>अनुवाद (हिन्दी)</summary>

‘एकाच रावणाने सर्व देवांना जिंकून घेतले होते, आता तर पुष्कळ रावण झाले. त्यामुळे आता पर्वतांचा आश्रय घेऊन लपून राहा.’ तेथे केवळ ब्रह्मदेव, शंभू व ज्ञानी मुनी निर्भय राहिले, कारण त्यांना प्रभूंचा महिमा माहीत होता.॥ ४॥
</details>

### छंद


<details><summary>मूल (दोहा)</summary>

जाना प्रताप ते रहे निर्भय कपिन्ह रिपु माने फुरे।  
चले बिचलि मर्कट भालु सकल कृपाल पाहि भयातुरे॥  
हनुमंत अंगद नील नल अतिबल लरत रन बाँकुरे।  
मर्दहिं दसानन कोटि कोटिन्ह कपट भू भट अंकुरे॥
</details>

<details><summary>अनुवाद (हिन्दी)</summary>

जे प्रभूंचा प्रताप जाणत होते, ते निर्भयपणे तेथे थांबून राहिले. वानरांना पुष्कळसे रावण खरेच वाटले. म्हणून वानर-अस्वले बेचैन होऊन ‘हे कृपाळू, रक्षण करा’ असे पुकारत व्याकूळ होऊन पळू लागले. अत्यंत बलवान व युद्धवीर हनुमान, अंगद, नील आणि नल हे लढत होते आणि मायारूपी भूमीतून अंकुराप्रमाणे उत्पन्न झालेल्या कोटॺवधी युद्ध करणाऱ्या रावणांना चिरडत होते.
</details>

### दोहा


<details><summary>मूल (दोहा)</summary>

सुर बानर देखे बिकल हँस्यो कोसलाधीस।  
सजि सारंग एक सर हते सकल दससीस॥ ९६॥
</details>

<details><summary>अनुवाद (हिन्दी)</summary>

देव व वानरांना व्याकूळ झालेले पाहून कोसलपती श्रीराम हसले आणि आपल्या शार्ङ्ग धनुष्यावर बाण चढवून सर्व मायावी रावणांना त्यांनी मारून टाकले.॥ ९६॥
</details>

<details><summary>मूल (चौपाई)</summary>

प्रभु छन महुँ माया सब काटी।  
जिमि रबि उएँ जाहिं तम फाटी॥  
रावनु एकु देखि सुर हरषे।  
फिरे सुमन बहु प्रभु पर बरषे॥
</details>

<details><summary>अनुवाद (हिन्दी)</summary>

प्रभूंनी क्षणभरात सर्व माया नष्ट केली. ज्याप्रमाणे सूर्य उगवताच अंधकाराचे ढीग नष्ट होतात. आता एकच रावण पाहून देवांना आनंद झाला आणि ते परत येऊन प्रभूंवर फुलांचा खूप वर्षाव करू लागले.॥ १॥
</details>

<details><summary>मूल (चौपाई)</summary>

भुज उठाइ रघुपति कपि फेरे।  
फिरे एक एकन्ह तब टेरे॥  
प्रभु बलु पाइ भालु कपि धाए।  
तरल तमकि संजुग महि आए॥
</details>

<details><summary>अनुवाद (हिन्दी)</summary>

श्रीरघुनाथांनी हात वर करून सर्व वानरांना परत बोलावले. तेव्हा ते एक दुसऱ्याला हाका मारत परत आले. प्रभूंचे बळ मिळाल्याने अस्वले-वानर धावून गेले. लगबगीने उडॺा मारत ते रणभूमीवर आले.॥ २॥
</details>

<details><summary>मूल (चौपाई)</summary>

अस्तुति करत देवतन्हि देखें।  
भयउँ एक मैं इन्ह के लेखें॥  
सठहु सदा तुम्ह मोर मरायल।  
अस कहि कोपि गगन पर धायल॥
</details>

<details><summary>अनुवाद (हिन्दी)</summary>

श्रीरामांची स्तुती देव करीत आहेत, हे पाहून रावणाने विचार केलाकी, यांना वाटते की, मी एक झालो. यांना हे माहीत नाही की, मी एकटाच पुरेसा आहे आणि म्हटले, ‘अरे मूर्खांनो, तुम्ही नेहमीच माझा मार खाणारे आहात.’ असे म्हणून तो रागाने आकाशात देवांवर धावून गेला.॥ ३॥
</details>

## घोर युद्ध, रावणाला मूर्च्छा


<details><summary>मूल (चौपाई)</summary>

हाहाकार करत सुर भागे।  
खलहु जाहु कहँ मोरें आगे॥  
देखि बिकल सुर अंगद धायो।  
कूदि चरन गहि भूमि गिरायो॥
</details>

<details><summary>अनुवाद (हिन्दी)</summary>

देव हाहाकार करीत पळाले. रावण म्हणाला, ‘अरे दुष्टांनो, माझ्या समोरून कुठे जाणार?’ देव व्याकूळ झालेले पाहून अंगद धावून गेला आणि उडी मारून त्याने रावणाचा पाय धरून त्याला पृथ्वीवर पाडले.॥ ४॥
</details>

### छंद


<details><summary>मूल (दोहा)</summary>

गहि भूमि पारॺो लात मारॺो बालिसुत प्रभु पहिं गयो।  
संभारि उठि दसकंठ घोर कठोर रव गर्जत भयो॥  
करि दाप चाप चढ़ाइ दस संधानि सर बहु बरषई।  
किए सकल भट घायल भयाकुल देखि निज बल हरषई॥
</details>

<details><summary>अनुवाद (हिन्दी)</summary>

त्याला पकडून व पृथ्वीवर पाडून अंगद प्रभूंजवळ आला. रावण स्वतःला सावरून उठला आणि भयंकर कठोर आवाजाने गर्जू लागला. तो गर्वाने दाही धनुष्ये सज्ज करून व त्यावर बरेचसे बाण लावून बाणांचा वर्षाव करू लागला. त्याने सर्व योद्ध्यांना घायाळ केले व भयाने व्याकूळ करून टाकले. आपले बळ दाखवून तो आनंदित झाला.
</details>

### दोहा


<details><summary>मूल (दोहा)</summary>

तब रघुपति रावन के सीस भुजा सर चाप।  
काटे बहुत बढ़े पुनि जिमि तीरथ कर पाप॥ ९७॥
</details>

<details><summary>अनुवाद (हिन्दी)</summary>

तेव्हा श्रीरघुनाथांनी रावणाची शिरे, भुजा, बाण आणि धनुष्य मोडून टाकले. परंतु ज्याप्रमाणे तीर्थक्षेत्री केलेली पापे कित्येकपट वाढतात, त्याप्रमाणे रावणाच्या भुजा इत्यादी पुन्हा खूप वाढल्या.॥ ९७॥
</details>

<details><summary>मूल (चौपाई)</summary>

सिर भुज बाढ़ि देखि रिपु केरी।  
भालु कपिन्ह रिस भई घनेरी॥  
मरत न मूढ़ कटेहुँ भुज सीसा।  
धाए कोपि भालु भट कीसा॥
</details>

<details><summary>अनुवाद (हिन्दी)</summary>

शत्रूची शिरे आणि भुजा वाढल्याचे पाहून अस्वले-वानर यांना खूप राग आला. ‘हा मूर्ख भुजा व शिरे कापल्यावर सुद्धा मरत नाही,’ असे म्हणत ते योद्धे रागाने धावून गेले.॥ १॥
</details>

<details><summary>मूल (चौपाई)</summary>

बालितनय मारुति नल नीला।  
बानरराज दुबिद बलसीला॥  
बिटप महीधर करहिं प्रहारा।  
सोइ गिरि तरु गहि कपिन्ह सो मारा॥
</details>

<details><summary>अनुवाद (हिन्दी)</summary>

अंगद, हनुमान, नल, नील, वानरराज सुग्रीव, द्विविद इत्यादी बलवान वानर वृक्ष व पर्वतांचा त्याच्यावर मारा करू लागले. तो तेच वृक्ष व पर्वत घेऊन वानरांना मारू लागला.॥ २॥
</details>

<details><summary>मूल (चौपाई)</summary>

एक नखन्हि रिपु बपुष बिदारी।  
भागि चलहिं एक लातन्ह मारी॥  
तब नलनील सिरन्हि चढ़ि गयऊ।  
नखन्हि लिलार बिदारत भयऊ॥
</details>

<details><summary>अनुवाद (हिन्दी)</summary>

कुणी वानर नखांनी शत्रूचे शरीर फाडून तर कुणी त्याला लाथांनी मारून पळून जात होते. तेव्हा नल व नील रावणाच्या डोक्यांवर चढले आणि नखांनी त्याचे ललाट फाडू लागले.॥ ३॥
</details>

<details><summary>मूल (चौपाई)</summary>

रुधिर देखि बिषाद उर भारी।  
तिन्हहि धरन कहुँ भुजा पसारी॥  
गहे न जाहिं करन्हि पर फिरहीं।  
जनु जुग मधुप कमल बन चरहीं॥
</details>

<details><summary>अनुवाद (हिन्दी)</summary>

रक्त पाहून त्याला मनातून दुःख झाले. त्याने त्यांना पकडण्यासाठी हात पसरले, परंतु त्यांना पकडता येईना. ते त्याच्या हातांवरच फिरत होते, जणू दोन भ्रमर कमल-वनामध्ये फिरत होते.॥ ४॥
</details>

<details><summary>मूल (चौपाई)</summary>

कोपि कूदि द्वौ धरेसि बहोरी।  
महि पटकत भजे भुजा मरोरी॥  
पुनि सकोप दस धनु कर लीन्हे।  
सरन्हि मारि घायल कपि कीन्हे॥
</details>

<details><summary>अनुवाद (हिन्दी)</summary>

तेव्हा त्याने रागाने उडी मारून दोघांनाही पकडले. त्यांना पृथ्वीवर आपटताना ते त्याचे हात मुरगाळून पळून गेले. त्याने रागाने हातांमध्ये दहा धनुष्ये घेऊन आणि वानरांना बाण मारून घायाळ केले.॥ ५॥
</details>

<details><summary>मूल (चौपाई)</summary>

हनुमदादि मुरुछित करि बंदर।  
पाइ प्रदोष हरष दसकंधर॥  
मुरुछित देखि सकल कपि बीरा।  
जामवंत धायउ रनधीरा॥
</details>

<details><summary>अनुवाद (हिन्दी)</summary>

हनुमान इत्यादी सर्व वानरांना मूर्च्छित करून संध्याकाळ झाल्यामुळे रावण आनंदित झाला. सर्व वानर-वीर मूर्च्छित झाल्याचे पाहून रणधीर जांबवान धावला.॥ ६॥
</details>

<details><summary>मूल (चौपाई)</summary>

संग भालु भूधर तरु धारी।  
मारन लगे पचारि पचारी॥  
भयउ क्रुद्ध रावन बलवाना।  
गहि पद महि पटकइ भट नाना॥
</details>

<details><summary>अनुवाद (हिन्दी)</summary>

जांबवानासोबत जी अस्वले होती. ती पर्वत व वृक्ष घेऊन रावणाला आव्हान देऊन मारू लागली. बलवान रावण क्रुद्ध झाला. आणि पाय पकडून तो अनेक योद्ध्यांना पृथ्वीवर आपटू लागला.॥ ७॥
</details>

<details><summary>मूल (चौपाई)</summary>

देखि भालुपति निज दल घाता।  
कोपि माझ उर मारेसि लाता॥
</details>

<details><summary>अनुवाद (हिन्दी)</summary>

जांबवानाने आपल्या सैन्याचा संहार झालेला पाहून रागाने रावणाच्या छातीवर लाथ मारली.॥ ८॥
</details>

### छंद


<details><summary>मूल (दोहा)</summary>

उर लात घात प्रचंड लागत बिकल रथ ते महि परा।  
गहि भालु बीसहुँ कर मनहुँ कमलन्हि बसे निसि मधुकरा॥  
मुरुछित बिलोकि बहोरि पद हति भालुपति प्रभु पहिं गयो।  
निसि जानि स्यंदन घालि तेहि तब सूत जतनु करत भयो॥
</details>

<details><summary>अनुवाद (हिन्दी)</summary>

छातीवर लाथेचा प्रचंड आघात झाल्यामुळे रावण व्याकूळ होऊन रथावरून खाली पडला. त्याने वीसही हातांनी अस्वलांना पकडून ठेवले होते. असे वाटत होते की, जणू रात्रीच्या वेळी कमळांमध्ये भ्रमर अडकून पडले असावेत. तो मूर्च्छित झाल्याचे पाहून, पुन्हा रावणाला लाथ मारून जाम्बवान प्रभूंजवळ गेला. रात्र झाल्याचे पाहून सारथी रावणाला रथात घालून त्याला शुद्धीवर आणण्याचा प्रयत्न करू लागला.
</details>

### दोहा


<details><summary>मूल (दोहा)</summary>

मुरुछा बिगत भालु कपि सब आए प्रभु पास।  
निसिचर सकल रावनहि घेरि रहे अति त्रास॥ ९८॥
</details>

<details><summary>अनुवाद (हिन्दी)</summary>

मूर्च्छा जाताच सर्व अस्वले व वानर प्रभूंजवळ आले. तिकडे सर्व राक्षसांनी खूपच भयभीत होऊन रावणाला घेरले.॥ ९८॥
</details>

## मासपारायण, सव्विसावा विश्राम  
त्रिजटा-सीता-संवाद



<details><summary>मूल (चौपाई)</summary>

तेही निसि सीता पहिं जाई।  
त्रिजटा कहि सब कथा सुनाई॥  
सिर भुज बाढ़ि सुनत रिपु केरी।  
सीता उर भइ त्रास घनेरी॥
</details>

<details><summary>अनुवाद (हिन्दी)</summary>

त्याच रात्री त्रिजटेने सीतेजवळ जाऊन तिला सर्व वृत्तांत सांगितला.शत्रूची शिरे व हात पुन्हा वाढतात, हे ऐकून सीतेच्या मनाला फार भीती वाटली.॥ १॥
</details>

<details><summary>मूल (चौपाई)</summary>

मुख मलीन उपजी मन चिंता।  
त्रिजटा सन बोली तब सीता॥  
होइहि कहा कहसि किन माता।  
केहि बिधि मरिहि बिस्व दुखदाता॥
</details>

<details><summary>अनुवाद (हिन्दी)</summary>

तिचे मुख उदास झाले. मनात चिंता वाटू लागली. तेव्हा सीता त्रिजटेला म्हणाली, ‘हे माते, काय होणार, ते का सांगत नाहीस? संपूर्ण विश्वाला दुःख देणारा हा रावण कसा मरणार?॥ २॥
</details>

<details><summary>मूल (चौपाई)</summary>

रघुपति सर सिर कटेहुँ न मरई।  
बिधि बिपरीत चरित सब करई॥  
मोर अभाग्य जिआवत ओही।  
जेहिं हौं हरि पद कमल बिछोही॥
</details>

<details><summary>अनुवाद (हिन्दी)</summary>

श्रीरघुनाथांच्या बाणांनी शिर तुटल्यावरही तो मरत नाही. विधाता सर्व काही उलटे करीत आहे. खरे तर माझे दुर्भाग्यच त्याला जिवंत करीत आहे, ज्याने मला भगवंताच्या चरण-कमलांपासून वेगळे केले.॥ ३॥
</details>

<details><summary>मूल (चौपाई)</summary>

जेहिं कृत कपट कनकमृग झूठा।  
अजहुँ सो दैव मोहि पर रूठा॥  
जेहिं बिधि मोहि दुख दुसह सहाए।  
लछिमन कहुँ कटु बचन कहाए॥
</details>

<details><summary>अनुवाद (हिन्दी)</summary>

ज्याने कपटाने खोटा सुवर्णमृग बनविला होता, तेच दैव आताही माझ्यावर रुसले आहे. ज्या विधात्याने मला दुःसह दुःख सहन करायला लावले आणि लक्ष्मणाला माझ्याकडून अपशब्द बोलायला लावले,॥ ४॥
</details>

<details><summary>मूल (चौपाई)</summary>

रघुपति बिरह सबिष सर भारी।  
तकि तकि मारि बार बहु मारी॥  
ऐसेहुँ दुख जो राख मम प्राना।  
सोइ बिधि ताहि जिआव न आना॥
</details>

<details><summary>अनुवाद (हिन्दी)</summary>

ज्या विधात्याने श्रीरघुनाथांच्या विरहरूपी मोठॺा विषारी बाणांनी नेम धरून मला अनेक वेळा मारले व जो आता मारत आहे आणि अशा दुःखातही जो माझे प्राण वाचवीत आहे, तोच विधाता त्या रावणाला जिवंत ठेवत आहे, दुसरे कोणी नाही.॥ ५॥
</details>

<details><summary>मूल (चौपाई)</summary>

बहु बिधि कर बिलाप जानकी।  
करि करि सुरति कृपानिधान की॥  
कह त्रिजटा सुनु राजकुमारी।  
उर सर लागत मरइ सुरारी॥
</details>

<details><summary>अनुवाद (हिन्दी)</summary>

कृपानिधान श्रीरामांचे स्मरण करीत करीत जानकी अनेक प्रकारे विलाप करू लागली. त्रिजटा म्हणाली, ‘हे राजकुमारी, ऐक. देवांचा शत्रू रावण हा हृदयात बाण लागताच मरून जाईल.॥ ६॥
</details>

<details><summary>मूल (चौपाई)</summary>

प्रभु ताते उर हतइ न तेही।  
एहि के हृदयँ बसति बैदेही॥
</details>

<details><summary>अनुवाद (हिन्दी)</summary>

परंतु प्रभू त्याच्या हृदयावर बाण यासाठी मारत नाहीत की त्याच्या हृदयात तू आहेस.॥ ७॥
</details>

### छंद


<details><summary>मूल (दोहा)</summary>

एहि के हृदयँ बस जानकी जानकी उर मम बास है।  
मम उदर भुअन अनेक लागत बान सब कर नास है॥  
सुनि बचन हरष बिषाद मन अति देखि पुनि त्रिजटाँ कहा।  
अब मरिहि रिपु एहि बिधि सुनहि सुंदरि तजहि संसय महा॥
</details>

<details><summary>अनुवाद (हिन्दी)</summary>

हाच विचार करून ते थांबले आहेत की, याच्या हृदयात जानकीचा निवास आहे आणि जानकीच्या हृदयात माझा निवास आहे; तसेच माझ्या उदरात अनेक भुवने आहेत. म्हणून रावणाच्या हृदयाला बाण लागताच सर्व भुवनांचा नाश होईल.’ हे बोलणे ऐकून सीतेच्या मनाला अत्यंत हर्ष व विषाद झालेला पाहून त्रिजटा पुन्हा म्हणाली, ‘हे सुंदरी, मनातील मोठा संशय सोडून दे आणि ऐकून घे की, शत्रू कसा मरेल ते.
</details>

### दोहा


<details><summary>मूल (दोहा)</summary>

काटत सिर होइहि बिकल छुटि जाइहि तव ध्यान।  
तब रावनहि हृदय महुँ मरिहहिं रामु सुजान॥ ९९॥
</details>

<details><summary>अनुवाद (हिन्दी)</summary>

शिरे वारंवार तुटल्यामुळे जेव्हा तो व्याकूळ होईल आणि त्याच्या हृदयातील तुझे ध्यान सुटेल, तेव्हा अंतर्यामी श्रीराम रावणाच्या हृदयावर बाण मारतील.’॥ ९९॥
</details>

<details><summary>मूल (चौपाई)</summary>

अस कहि बहुत भाँति समुझाई।  
पुनि त्रिजटा निज भवन सिधाई॥  
राम सुभाउ सुमिरि बैदेही।  
उपजी बिरह बिथा अति तेही॥
</details>

<details><summary>अनुवाद (हिन्दी)</summary>

असे सांगून आणि सीतेला अनेक प्रकारे समजावून त्रिजटा आपल्या घरी गेली. श्रीरामांच्या स्वभावाचे स्मरण केल्याने जानकीला अत्यंत विरहव्यथा उत्पन्न झाली.॥ १॥
</details>

<details><summary>मूल (चौपाई)</summary>

निसिहि ससिहि निंदति बहु भाँती।  
जुग सम भई सिराति न राती॥  
करति बिलाप मनहिं मन भारी।  
राम बिरहँ जानकी दुखारी॥
</details>

<details><summary>अनुवाद (हिन्दी)</summary>

ती रात्रीला व चंद्राला फार दोष देऊ लागली. आणि म्हणू लागली, ‘रात्र युगाप्रमाणे मोठी झाली आहे, जाता जात नाही.’ जानकी श्रीरामांच्या विरहाने दुःखी होऊन मनातल्या मनात विलाप करू लागली.॥ २॥
</details>

<details><summary>मूल (चौपाई)</summary>

जब अति भयउ बिरह उर दाहू।  
फरकेउ बाम नयन अरु बाहू॥  
सगुन बिचारि धरी मन धीरा।  
अब मिलिहहिं कृपाल रघुबीरा॥
</details>

<details><summary>अनुवाद (हिन्दी)</summary>

जेव्हा विरहामुळे हृदयामध्ये अतिशय दाह होऊ लागला, तेव्हा तिचा डावा डोळा व बाहू स्फुरू लागले. हा शुभशकुन समजून तिने धीर धरला की आता कृपाळू श्रीराम नक्की भेटतील.॥ ३॥
</details>

## राम-रावण-युद्ध, रावण-उद्धार


<details><summary>मूल (चौपाई)</summary>

इहाँ अर्धनिसि रावनु जागा।  
निज सारथि सन खीझन लागा॥  
सठ रनभूमि छड़ाइसि मोही।  
धिग धिग अधम मंदमति तोही॥
</details>

<details><summary>अनुवाद (हिन्दी)</summary>

इकडे अर्ध्या रात्री रावण मूर्च्छेतून जागा झाला आणि आपल्या सारथ्यावर रुष्ट होऊन म्हणू लागला, ‘अरे मूर्खा, तू मला रणभूमीतून दूर केलेस. अरे अधमा, अरे मंदबुद्धीच्या, तुझा धिक्कार असो, धिक्कार असो.’॥ ४॥
</details>

<details><summary>मूल (चौपाई)</summary>

तेहिं पद गहि बहु बिधि समुझावा।  
भोरु भएँ रथ चढ़ि पुनि धावा॥  
सुनि आगवनु दसानन केरा।  
कपि दल खरभर भयउ घनेरा॥
</details>

<details><summary>अनुवाद (हिन्दी)</summary>

सारथ्याने त्याचे पाय धरून अनेक प्रकारे समजावले. सकाळ होताच रावण रथात बसून पुन्हा धावला. रावण येत आहे, हे ऐकून वानरांच्या सेनेत खळबळ माजली.॥ ५॥
</details>

<details><summary>मूल (चौपाई)</summary>

जहँ तहँ भूधर बिटप उपारी।  
धाए कटकटाइ भट भारी॥
</details>

<details><summary>अनुवाद (हिन्दी)</summary>

ते महान वानर योद्धे इकडून तिकडून पर्वत व वृक्ष उपटून घेऊन रागाने दात खात धावून गेले.॥ ६॥
</details>

### छंद


<details><summary>मूल (दोहा)</summary>

धाए जो मर्कट बिकट भालु कराल कर भूधर धरा।  
अति कोप करहिं प्रहार मारत भजि चले रजनीचरा॥  
बिचलाइ दल बलवंत कीसन्ह घेरि पुनि रावनु लियो।  
चहुँ दिसि चपेटन्हि मारि नखन्हि बिदारि तनु ब्याकुल कियो॥
</details>

<details><summary>अनुवाद (हिन्दी)</summary>

ती अक्राळ विक्राळ वानर-अस्वले हातांमध्ये पर्वत घेऊन धावली. ती अत्यंत क्रोधाने प्रहार करीत होती. त्यांनी मारल्यामुळे राक्षस पळून गेले. बलवान वानरांनी शत्रुसेनेला गडबडून टाकले आणि नंतर रावणाला वेढले. चोहीकडून थपडा मारून व नखांनी त्याचे शरीर विदीर्ण करून वानरांनी त्याला व्याकूळ करून टाकले.
</details>

### दोहा


<details><summary>मूल (दोहा)</summary>

देखि महा मर्कट प्रबल रावन कीन्ह बिचार।  
अंतरहित होइ निमिष महुँ कृत माया बिस्तार॥ १००॥
</details>

<details><summary>अनुवाद (हिन्दी)</summary>

वानर फारच प्रबळ होत आहेत, असे पाहून रावणाने विचार केला आणि अदृश्य होऊन क्षणात त्याने माया पसरली.॥ १००॥
</details>

### छंद


<details><summary>मूल (दोहा)</summary>

जब कीन्ह तेहिं पाषंड।  
भए प्रगट जंतु प्रचंड॥  
बेताल भूत पिसाच।  
कर धरें धनु नाराच॥
</details>

<details><summary>अनुवाद (हिन्दी)</summary>

त्याने माया टाकताच भयंकर जीव प्रकट झाले. वेताळ, भूत आणि पिशाच हे हातामध्ये धनुष्यबाण घेऊन प्रकट झाले. ॥ १॥
</details>

<details><summary>मूल (दोहा)</summary>

जोगिनि गहें करबाल।  
एक हाथ मनुज कपाल॥  
करि सद्य सोनित पान।  
नाचहिं करहिं बहु गान॥
</details>

<details><summary>अनुवाद (हिन्दी)</summary>

योगिनी एका हातात तलवार आणि दुसऱ्या हातात माणसाची कवटी घेऊन ताजे रक्त पिऊन नाचू लागल्या आणि तऱ्हेतऱ्हेची गाणी गाऊ लागल्या.॥ २॥
</details>

<details><summary>मूल (दोहा)</summary>

धरु मारु बोलहिं घोर।  
रहि पूरि धुनि चहुँ ओर॥  
मुख बाइ धावहिं खान।  
तब लगे कीस परान॥
</details>

<details><summary>अनुवाद (हिन्दी)</summary>

त्या ‘पकडा, मारा’ इत्यादी कर्कश आवाजात बोलत होत्या. चारी दिशा या आवाजाने भरून गेल्या. त्या तोंड उघडून खाण्यासाठी धावल्या, तेव्हा वानर पळू लागले.॥३॥
</details>

<details><summary>मूल (दोहा)</summary>

जहँ जाहिं मर्कट भागि।  
तहँ बरत देखहिं आगि॥  
भए बिकल बानर भालु।  
पुनि लाग बरषै बालु॥
</details>

<details><summary>अनुवाद (हिन्दी)</summary>

वानर पळून जिथे जिथे जात, तिथे आग लागलेली दिसे. वानर-अस्वले व्याकूळ झाले. मग रावण वाळूचा वर्षाव करू लागला. ॥ ४॥
</details>

<details><summary>मूल (दोहा)</summary>

जहँ तहँ थकित करि कीस।  
गर्जेउ बहुरि दससीस॥  
लछिमन कपीस समेत।  
भए सकल बीर अचेत॥
</details>

<details><summary>अनुवाद (हिन्दी)</summary>

वानरांना जिकडे तिकडे दमवून रावण पुन्हा गरजला. त्यामुळे लक्ष्मण आणि सुग्रीव यांच्यासह सर्व वीर बेशुद्ध झाले.॥ ५॥
</details>

<details><summary>मूल (दोहा)</summary>

हा राम हा रघुनाथ।  
कहि सुभट मीजहिं हाथ॥  
एहि बिधि सकल बल तोरि।  
तेहिं कीन्ह कपट बहोरि॥
</details>

<details><summary>अनुवाद (हिन्दी)</summary>

‘हाय राम, हाय राम’ असे ओरडत श्रेष्ठ योद्धे हात चोळत बसले. अशा प्रकारे रावणाने सर्वांची दमछाक केल्यावर दुसरी माया केली.॥ ६॥
</details>

<details><summary>मूल (दोहा)</summary>

प्रगटेसि बिपुल हनुमान।  
धाए गहे पाषान॥  
तिन्ह रामु घेरे जाइ।  
चहुँ दिसि बरूथ बनाइ॥
</details>

<details><summary>अनुवाद (हिन्दी)</summary>

त्याने अनेक हनुमान प्रकट केले. ते पाषाण घेऊन धावले. त्यांनी चार तुकडॺा करून श्रीरामांना घेरले.॥ ७॥
</details>

<details><summary>मूल (दोहा)</summary>

मारहु धरहु जनि जाइ।  
कटकटहिं पूँछ उठाइ॥  
दहँ दिसि लँगूर बिराज।  
तेहिं मध्य कोसलराज॥
</details>

<details><summary>अनुवाद (हिन्दी)</summary>

ते शेपूट वर करून दात कटकटत ओरडू लागले. ‘मारा, पकडा, त्याला जाऊ देऊ नका.’ त्याच्या शेपटॺा दाही दिशेंना शोभत होत्या आणि त्यामध्ये कोसलराज श्रीराम होते.॥ ८॥
</details>

### छंद


<details><summary>मूल (दोहा)</summary>

तेहिं मध्य कोसलराज सुंदर स्याम तन सोभा लही।  
जनु इंद्रधनुष अनेक की बर बारि तुंग तमालही॥  
प्रभु देखि हरष बिषाद उर सुर बदत जय जय जय करी।  
रघुबीर एकहिं तीर कोपि निमेष महुँ माया हरी॥ १॥
</details>

<details><summary>अनुवाद (हिन्दी)</summary>

त्यांच्यामध्ये कोसलराज श्रीरामांचे शरीर असे शोभत होते की, जणू उंच तमाल वृक्षासाठी अनेक इंद्रधनुष्यांचे छान कुंपण बनविले असावे. प्रभूंना पाहून देव हर्ष व विषादयुक्त मनाने ‘जय, जय, जय’ असे म्हणू लागले. तेव्हा श्रीरघुवीरांनी क्रोधाने एकाच बाणाने एका निमिषात रावणाची सर्व माया हरण केली.॥ १॥
</details>

<details><summary>मूल (दोहा)</summary>

माया बिगत कपि भालु हरषे बिटप गिरि गहि सब फिरे।  
सर निकर छाड़े राम रावन बाहु सिर पुनि महि गिरे॥  
श्रीराम रावन समर चरित अनेक कल्प जो गावहीं।  
सत सेष सारद निगम कबि तेउ तदपि पार न पावहीं॥ २॥
</details>

<details><summary>अनुवाद (हिन्दी)</summary>

माया दूर होताच वानर-अस्वले आनंदित झाली आणि वृक्ष व पर्वत उचलून सर्व परतले. श्रीरामांनी बाणांचे समूह सोडले. त्यामुळे रावणाचे हात व मुंडकी पुन्हा तुटून पृथ्वीवर खाली पडली. श्रीराम व रावण यांच्या युद्धाचे वर्णन शेकडो शेष, सरस्वती, वेद आणि कवी अनेक कल्पांपर्यंत गात राहिले, तरीही ते संपवू शकणार नाहीत.॥ २॥
</details>

### दोहा


<details><summary>मूल (दोहा)</summary>

ताके गुन गन कछु कहे जड़मति तुलसीदास।  
जिमि निज बल अनुरूप ते माछी उड़इ अकास॥ १०१(क)॥
</details>

<details><summary>अनुवाद (हिन्दी)</summary>

त्याच युद्धाचे काहीसे गुणगान मंदबुद्धीच्या तुलसीदासाने केले आहे, ज्याप्रमाणे माशीसुद्धा आपल्या सामर्थ्यानुसार आकाशात उडते.॥ १०१(क)॥
</details>

<details><summary>मूल (दोहा)</summary>

काटे सिर भुज बार बहु मरत न भट लंकेस।  
प्रभु क्रीड़त सुर सिद्ध मुनि ब्याकुल देखि कलेस॥ १०१(ख)॥
</details>

<details><summary>अनुवाद (हिन्दी)</summary>

शिरे व भुजा अनेक वेळा तोडल्या; तरीही वीर रावण मरत नव्हता. प्रभू तर क्रीडा करीत होते; परंतु मुनी, सिद्ध व देवता प्रभूंना होणारे क्लेश पाहून व्याकूळ झाले.॥ १०१(ख)॥
</details>

<details><summary>मूल (चौपाई)</summary>

काटत बढ़हिं सीस समुदाई।  
जिमि प्रति लाभ लोभ अधिकाई॥  
मरइ न रिपु श्रम भयउ बिसेषा।  
राम बिभीषन तन तब देखा॥
</details>

<details><summary>अनुवाद (हिन्दी)</summary>

ज्याप्रमाणे लाभ झाल्यावर लोभ वाढतो, त्याप्रमाणे रावणाची मुंडकी तोडताच ती वाढत जात होती. शत्रू मरत नव्हता आणि त्रास वाढला होता. तेव्हा श्रीरामचंद्रांनी बिभीषणाकडे पाहिले.॥ १॥
</details>

<details><summary>मूल (चौपाई)</summary>

उमा काल मर जाकीं ईछा।  
सो प्रभु जन कर प्रीति परीछा॥  
सुनु सरबग्य चराचर नायक।  
प्रनतपाल सुर मुनि सुखदायक॥
</details>

<details><summary>अनुवाद (हिन्दी)</summary>

शिव म्हणतात, ‘हे उमा, ज्यांच्या मनात इच्छा येताच कालसुद्धा मरून जातो, तेच प्रभू हे सेवकांच्या प्रेमाची परीक्षा घेत होते.’ बिभीषण म्हणाला, ‘हे सर्वज्ञ, हे चराचराचे स्वामी, हे शरणागताचे पालन करणारे, हे देव आणि मुनींना सुख देणारे, ऐका.॥ २॥
</details>

<details><summary>मूल (चौपाई)</summary>

नाभिकुंड पियूष बस याकें।  
नाथ जिअत रावनु बल ताकें॥  
सुनत बिभीषन बचन कृपाला।  
हरषि गहे कर बान कराला॥
</details>

<details><summary>अनुवाद (हिन्दी)</summary>

या रावणाच्या नाभिकुंडामध्ये अमृतकलश आहे. हे नाथ, रावण त्याच्याच जोरावर जिवंत आहे.’ बिभीषणाचे बोलणे ऐकताच कृपाळू श्रीरघुनाथांनी आनंदित होऊन विक्राळ बाण हाती घेतले.॥ ३॥
</details>

<details><summary>मूल (चौपाई)</summary>

असुभ होन लागे तब नाना।  
रोवहिं खर सृकाल बहु स्वाना॥  
बोलहिं खग जग आरति हेतू।  
प्रगट भए नभ जहँ तहँ केतू॥
</details>

<details><summary>अनुवाद (हिन्दी)</summary>

त्या प्रसंगी नाना प्रकारचे अपशकुन होऊ लागले. पुष्कळ गाढवे,कोल्हे व कुत्री रडू लागली. जगात होणाऱ्या अशुभाची सूचना देण्यासाठी पक्षी कलकलाट करू लागले. आकाशात जिकडे तिकडे धूमकेतू प्रकट झाले.॥ ४॥
</details>

<details><summary>मूल (चौपाई)</summary>

दस दिसि दाह होन अति लागा।  
भयउ परब बिनु रबि उपरागा॥  
मंदोदरि उर कंपति भारी।  
प्रतिमा स्रवहिं नयन मग बारी॥
</details>

<details><summary>अनुवाद (हिन्दी)</summary>

दाही दिशांमध्ये धग जाणवू लागली. योग नसताना सूर्यग्रहण होऊ लागले. मंदोदरीचे हृदय धडधडू लागले. मूर्तींच्या नेत्रांतून पाणी वाहू लागले.॥ ५॥
</details>

### छंद


<details><summary>मूल (दोहा)</summary>

प्रतिमा रुदहिं पबिपात नभ अति बात बह डोलति मही।  
बरषहिं बलाहक रुधिर कच रज असुभ अति सक को कही॥  
उतपात अमित बिलोकि नभ सुर बिकल बोलहिं जय जए।  
सुर सभय जानि कृपाल रघुपति चाप सर जोरत भए॥
</details>

<details><summary>अनुवाद (हिन्दी)</summary>

मूर्ती रडू लागल्या, आकाशातून वज्रपात होऊ लागले. अत्यंत प्रचंड वारे वाहू लागले. पृथ्वीवर भूकंप होऊ लागले. मेघ रक्त, केस व धुळीचा वर्षाव करू लागले. अशा प्रकारे इतक्या अमंगल घटना घडू लागल्या की, त्यांचे वर्णन कोण करू शकेल? अपरिमित उत्पात पाहून आकाशामध्ये देव व्याकूळ होऊन जयजयकार करू लागले. देव भयभीत झाल्याचे पाहून कृपाळू श्रीरघुनाथ धनुष्यावर बाण चढवू लागले.
</details>

### दोहा


<details><summary>मूल (दोहा)</summary>

खैंचि सरासन श्रवन लगि छाड़े सर एकतीस।  
रघुनायक सायक चले मानहुँ काल फनीस॥ १०२॥
</details>

<details><summary>अनुवाद (हिन्दी)</summary>

कानांपर्यंत धनुष्य खेचून श्रीरघुनाथांनी एकतीस बाण सोडले. ते श्रीरामचंद्रांचे बाण जणू कालसर्पांप्रमाणे सुटले.॥ १०२॥
</details>

<details><summary>मूल (चौपाई)</summary>

सायक एक नाभि सर सोषा।  
अपर लगे भुज सिर करि रोषा॥  
लै सिर बाहु चले नाराचा।  
सिर भुज हीन रुंड महि नाचा॥
</details>

<details><summary>अनुवाद (हिन्दी)</summary>

एका बाणाने रावणाच्या नाभीतील अमृतकुंड शोषून टाकले. उरलेले तीस बाण अत्यंत त्वेषाने त्याच्या शिरांना व भुजांना लागले. बाण शिरे व भुजा तोडून घेऊन गेले. मग शिर व भुजाविहीन रावणाचे धड पृथ्वीवर नाचू लागले.॥ १॥
</details>

<details><summary>मूल (चौपाई)</summary>

धरनि धसइ धर धाव प्रचंडा।  
तब सर हति प्रभु कृत दुइ खंडा॥  
गर्जेउ मरत घोर रव भारी।  
कहाँ रामु रन हतौं पचारी॥
</details>

<details><summary>अनुवाद (हिन्दी)</summary>

धड प्रचंड वेगाने धावत होते, त्यामुळे धरती खचू लागली. तेव्हा प्रभूंनी बाण मारून त्याचे दोन तुकडे केले. मरताना रावण मोठॺा भयंकर आवाजाने गर्जून म्हणाला, ‘राम कुठे आहे? मी त्याला आव्हान देऊन युद्धात मारीन.’॥ २॥
</details>

<details><summary>मूल (चौपाई)</summary>

डोली भूमि गिरत दसकंधर।  
छुभित सिंधु सरि दिग्गज भूधर॥  
धरनि परेउ द्वौ खंड बढ़ाई।  
चापि भालु मर्कट समुदाई॥
</details>

<details><summary>अनुवाद (हिन्दी)</summary>

रावणाचे धड पडताच पृथ्वी हादरली. समुद्र, नद्या, दिग्गज आणि पर्वत थरारले. रावणाच्या धडाचे दोन तुकडे खाली पडताना त्याने अस्वले व वानर यांच्या समुदायाला चिरडले.॥ ३॥
</details>

<details><summary>मूल (चौपाई)</summary>

मंदोदरि आगें भुज सीसा।  
धरि सर चले जहाँ जगदीसा॥  
प्रबिसे सब निषंग महुँ जाई।  
देखि सुरन्ह दुंदुभीं बजाई॥
</details>

<details><summary>अनुवाद (हिन्दी)</summary>

राम-बाण रावणाच्या भुजा व मुंडकी मंदोदरीसमोर ठेवून जगदीश्वर रामांकडे परत आले. सर्व बाण भात्यात जाऊन बसले. हे पाहून देवांनी नगारे वाजविले.॥ ४॥
</details>

<details><summary>मूल (चौपाई)</summary>

तासु तेज समान प्रभु आनन।  
हरषे देखि संभु चतुरानन॥  
जय जय धुनि पूरी ब्रह्मंडा।  
जय रघुबीर प्रबल भुजदंडा॥
</details>

<details><summary>अनुवाद (हिन्दी)</summary>

रावणाचे तेज प्रभूंच्या मुखात सामावून गेले. हे पाहून शिव व ब्रह्मदेव आनंदित झाले. संपूर्ण ब्रह्मांड जय-जयकाराने भरून गेले. ‘प्रबळ भुजदंड असलेल्या श्रीरघुवीरांचा विजय असो.’॥ ५॥
</details>

<details><summary>मूल (चौपाई)</summary>

बरषहिं सुमन देव मुनि बृंदा।  
जय कृपाल जय जयति मुकुंदा॥
</details>

<details><summary>अनुवाद (हिन्दी)</summary>

देव आणि मुनींचे समूह फुलांचा वर्षाव करीत होते आणि म्हणत होते की, ‘कृपाळू रामांचा विजय असो, मुकुंदांचा विजय असो, विजय असो.॥ ६॥
</details>

### छंद


<details><summary>मूल (दोहा)</summary>

जय कृपा कंद मुकुंद द्वंद हरन सरन सुखप्रद प्रभो।  
खल दल बिदारन परम कारन कारुनीक सदा बिभो॥  
सुर सुमन बरषहिं हरष संकुल बाज दुंदुभि गहगही।  
संग्राम अंगन राम अंग अनंग बहु सोभा लही॥ १॥
</details>

<details><summary>अनुवाद (हिन्दी)</summary>

हे कृपेचा वर्षाव करणारे, हे मोक्षदाते मुकुंद, हे राग-द्वेषादी द्वंद्वे हरण करणारे, हे शरणागताला सुख देणारे प्रभो, हे दुष्ट-दलाला विदीर्ण करणारे, हे कारणांचे परम कारण, हे सदा करुणा करणारे, हे सर्वव्यापक विभो, तुमचा विजय असो.’ देव आनंदाने फुले उधळत होते, धडाधड नगारे वाजवीत होते. रणभूमीमध्ये श्रीरामांच्या विग्रहाला असंख्य कामदेवांची शोभा प्राप्त झाली होती.॥ १॥
</details>

<details><summary>मूल (दोहा)</summary>

सिर जटा मुकुट प्रसून बिच बिच अति मनोहर राजहीं।  
जनु नीलगिरि पर तड़ित पटल समेत उडुगन भ्राजहीं॥  
भुजदंड सर कोदंड फेरत रुधिर कन तन अति बने।  
जनु रायमुनीं तमाल पर बैठीं बिपुल सुख आपने॥ २॥
</details>

<details><summary>अनुवाद (हिन्दी)</summary>

त्यांच्या शिरावर जटांचा मुकुट होता. त्यामध्ये मधून मधून अत्यंत मनोहर पुष्पे शोभत होती. जणू निळ्या पर्वतावर विजेच्या समूहांसह नक्षत्रे शोभून दिसत होती. श्रीराम आपल्या भुजदंडांनी बाण व धनुष्य फिरवीत होते. शरीरावर रक्ताचे कण अत्यंत सुंदर वाटत होते, जणू तमालवृक्षावर पुष्कळशा लालसर चिमण्या आपल्या महान सुखात मग्न होऊन स्थिर बसल्या होत्या.॥ २॥
</details>

### दोहा


<details><summary>मूल (दोहा)</summary>

कृपादृष्टि करि बृष्टि प्रभु अभय किए सुर बृंद।  
भालु कीस सब हरषे जय सुख धाम मुकुंद॥ १०३॥
</details>

<details><summary>अनुवाद (हिन्दी)</summary>

प्रभू श्रीरामचंद्रांनी कृपा-दृष्टीचा वर्षाव करून देव-समाजाला निर्भय करून टाकले. सर्व वानर-अस्वले आनंदाने ‘सुखधाम मुकुंदांचा विजय असो’ अशा घोषणा देत होती.॥ १०३॥
</details>

## मंदोदरी-विलाप, रावणाची अंत्येष्टिक्रिया


<details><summary>मूल (चौपाई)</summary>

पति सिर देखत मंदोदरी।  
मुरुछित बिकल धरनि खसि परी॥  
जुबति बृंद रोवत उठि धाईं।  
तेहि उठाइ रावन पहिं आईं॥
</details>

<details><summary>अनुवाद (हिन्दी)</summary>

पतीचे शिर पाहताच मंदोदरी व्याकूळ व मूर्च्छित होऊन जमिनीवर पडली. रावणाच्या इतर स्त्रिया रडत उठून धावल्या आणि तिला उठवून रावणाजवळ घेऊन आल्या.॥ १॥
</details>

<details><summary>मूल (चौपाई)</summary>

पति गति देखि ते करहिं पुकारा।  
छूटे कच नहिं बपुष सँभारा॥  
उर ताड़ना करहिं बिधि नाना।  
रोवत करहिं प्रताप बखाना॥
</details>

<details><summary>अनुवाद (हिन्दी)</summary>

पतीची दशा पाहून मंदोदरी आक्रोश करीत रडू लागली. तिचे केस मोकळे सुटले, देहाची शुद्ध नव्हती. ती वारंवार छाती बडवून घेत होती आणि रडत रडत रावणाच्या प्रतापाचे वर्णन करीत होती.॥ २॥
</details>

<details><summary>मूल (चौपाई)</summary>

तव बल नाथ डोल नित धरनी।  
तेज हीन पावक ससि तरनी॥  
सेष कमठ सहि सकहिं न भारा।  
सो तनु भूमि परेउ भरि छारा॥
</details>

<details><summary>अनुवाद (हिन्दी)</summary>

मंदोदरी म्हणत होती, ‘हे नाथ, तुमच्या बळामुळे पृथ्वी नेहमी कापत असे. अग्नी, चंद्र आणि सूर्य हे तुमच्यासमोर तेजहीन होते. शेष आणि कूर्म हे सुद्धा ज्या शरीराचा भार सहन करू शकत नव्हते, तेच तुमचे शरीर अरेरे! आज धुळीने माखून पृथ्वीवर पडले आहे.॥ ३॥
</details>

<details><summary>मूल (चौपाई)</summary>

बरुन कुबेर सुरेस समीरा।  
रन सन्मुख धरि काहुँ न धीरा॥  
भुजबल जितेहु काल जम साईं।  
आजु परेहु अनाथ की नाईं॥
</details>

<details><summary>अनुवाद (हिन्दी)</summary>

वरुण, कुबेर, इंद्र आणि वायू यांपैकी कुणीही युद्धामध्ये तुमच्यासमोर धीर धरला नव्हता. हे स्वामी, तुम्ही आपल्या भुजबळावर काल आणि यमराज यांनाही जिंकले होते. तेच तुम्ही आज अनाथाप्रमाणे येथे पडला आहात.॥ ४॥
</details>

<details><summary>मूल (चौपाई)</summary>

जगत बिदित तुम्हारि प्रभुताई।  
सुत परिजन बल बरनि न जाई॥  
राम बिमुख अस हाल तुम्हारा।  
रहा न कोउ कुल रोवनिहारा॥
</details>

<details><summary>अनुवाद (हिन्दी)</summary>

तुमची सत्ता जगभरात प्रसिद्ध होती. तुमच्या पुत्रांच्या आणि कुटुंबीयांच्या शक्तीचे वर्णन करता येणार नाही. श्रीरामचंद्रांशी विन्मुख होण्यामुळे तुमची अशी दुर्दशा झाली की, आज कुलामध्ये रडणाराही कोणी उरला नाही.॥ ५॥
</details>

<details><summary>मूल (चौपाई)</summary>

तव बस बिधि प्रपंच सब नाथा।  
सभय दिसिप नित नावहिं माथा॥  
अब तव सिर भुज जंबुक खाहीं।  
राम बिमुख यह अनुचित नाहीं॥
</details>

<details><summary>अनुवाद (हिन्दी)</summary>

हे नाथ, विधात्याची संपूर्ण सृष्टी तुमच्या अधीन होती. लोकपाल नेहमी भयभीत होऊन नतमस्तक होत होते. परंतु अरेरे, आता तुमची शिरे व भुजा कोल्हे खात आहेत. रामविन्मुख होणाऱ्यासाठी असे होणे तसे अनुचितही नाही.॥ ६॥
</details>

<details><summary>मूल (चौपाई)</summary>

काल बिबस पति कहा न माना।  
अग जग नाथु मनुज करि जाना॥
</details>

<details><summary>अनुवाद (हिन्दी)</summary>

हे पतिराज, काळाच्या पूर्णपणे अधीन झाल्यामुळे तुम्ही कुणाचे सांगणे मानले नाही आणि चराचराचे नाथ असणाऱ्या परमात्म्याला मनुष्य समजलात.॥ ७॥
</details>

### छंद


<details><summary>मूल (दोहा)</summary>

जान्यो मनुज करि दनुज कानन दहन पावक हरि स्वयं।  
जेहि नमत सिव ब्रह्मादि सुर पिय भजेहु नहिं करुनामयं॥  
आजन्म ते परद्रोह रत पापौघमय तव तनु अयं।  
तुम्हहू दियो निज धाम राम नमामि ब्रह्म निरामयं॥
</details>

<details><summary>अनुवाद (हिन्दी)</summary>

दैत्यरूपी वनाला जाळण्यासाठी अग्निस्वरूप असलेल्या साक्षात श्रीहरींना तुम्ही मनुष्य मानले. शिव व ब्रह्मदेव इत्यादी देव ज्यांना नमस्कार करतात, त्या करुणामय भगवंताला हे प्रियतम, तुम्ही भजले नाही. तुमचे हे शरीर जन्मतःच दुसऱ्याचा द्रोह करण्यामध्ये तत्पर आणि पापसमूह बनून राहिले. असे असूनही ज्या रागद्वेषरहित ब्रह्म असलेल्या श्रीरामांनी तुम्हांला आपले परमधाम दिले, त्यांना मी नमस्कार करते.
</details>

### दोहा


<details><summary>मूल (दोहा)</summary>

अहह नाथ रघुनाथ सम कृपासिंधु नहिं आन।  
जोगि बृंद दुर्लभ गति तोहि दीन्हि भगवान॥ १०४॥
</details>

<details><summary>अनुवाद (हिन्दी)</summary>

अरेरे, नाथ, श्रीरघुनाथांसारखा कृपेचा समुद्र दुसरा कोणी नाही, त्या भगवंतांनी योगिजनांना दुर्लभ असलेली गती तुम्हांला दिली.’॥ १०४॥
</details>

<details><summary>मूल (चौपाई)</summary>

मंदोदरी बचन सुनि काना।  
सुर मुनि सिद्ध सबन्हि सुख माना॥  
अज महेस नारद सनकादी।  
जे मुनिबर परमारथबादी॥
</details>

<details><summary>अनुवाद (हिन्दी)</summary>

मंदोदरीचे बोलणे ऐकून देव, मुनी व सिद्ध या सर्वांना समाधान वाटले. ब्रह्मदेव, महादेव, नारद, सनकादिक आणि इतर जे परमार्थवादी श्रेष्ठ मुनी होते,॥ १॥
</details>

<details><summary>मूल (चौपाई)</summary>

भरि लोचन रघुपतिहि निहारी।  
प्रेम मगन सब भए सुखारी॥  
रुदन करत देखीं सब नारी।  
गयउ बिभीषनु मन दुख भारी॥
</details>

<details><summary>अनुवाद (हिन्दी)</summary>

ते सर्वच श्रीरघुनाथांना डोळे भरून पहात प्रेममग्न झाले आणि सुखी झाले. आपल्या घरच्या सर्व स्त्रियांना रडत असलेले पाहून बिभीषणाच्या मनाला फार दुःख झाले आणि तो त्यांच्याजवळ गेला.॥ २॥
</details>

<details><summary>मूल (चौपाई)</summary>

बंधु दसा बिलोकि दुख कीन्हा।  
तब प्रभु अनुजहि आयसु दीन्हा॥  
लछिमन तेहि बहु बिधि समुझायो।  
बहुरि बिभीषन प्रभु पहिं आयो॥
</details>

<details><summary>अनुवाद (हिन्दी)</summary>

भावाची दशा पाहून त्याने दुःख व्यक्त केले. तेव्हा प्रभू श्रीरामांनी लक्ष्मणाला आज्ञा केली की, बिभीषणाला जाऊन धीर दे. लक्ष्मणाने जाऊन त्याला पुष्कळ प्रकारे समजाविले, तेव्हा बिभीषण प्रभूंजवळ परत आला.॥ ३॥
</details>

<details><summary>मूल (चौपाई)</summary>

कृपादृष्टि प्रभु ताहि बिलोका।  
करहु क्रिया परिहरि सब सोका॥  
कीन्हि क्रिया प्रभु आयसु मानी।  
बिधिवत देस काल जियँ जानी॥
</details>

<details><summary>अनुवाद (हिन्दी)</summary>

प्रभूंनी त्याला कृपादृष्टीने पाहिले आणि म्हटले, ‘सर्व शोक सोडून रावणाचा अंत्य-संस्कार कर.’ प्रभूंची आज्ञा मानून व मनात परिस्थितीचा विचार करून बिभीषणाने विधिपूर्वक सर्व अंत्यक्रिया केल्या.॥ ४॥
</details>

### दोहा


<details><summary>मूल (दोहा)</summary>

मंदोदरी आदि सब देइ तिलांजलि ताहि।  
भवन गईं रघुपति गुन गन बरनत मन माहि॥ १०५॥
</details>

<details><summary>अनुवाद (हिन्दी)</summary>

मंदोदरी इत्यादी सर्व स्त्रिया रावणाला तिलांजली देऊन मनात श्रीरघुनाथांचे गुणगान करीत महालात गेल्या.॥ १०५॥
</details>

## बिभीषणाला राज्याभिषेक


<details><summary>मूल (चौपाई)</summary>

आइ बिभीषन पुनि सिरु नायो।  
कृपासिंधु तब अनुज बोलायो॥  
तुम्ह कपीस अंगद नल नीला।  
जामवंत मारुति नयसीला॥  
सब मिलि जाहु बिभीषन साथा।  
सारेहु तिलक कहेउ रघुनाथा॥  
पिता बचन मैं नगर न आवउँ।  
आपु सरिस कपि अनुज पठावउँ॥
</details>

<details><summary>अनुवाद (हिन्दी)</summary>

सर्व क्रिया-कर्म केल्यानंतर बिभीषण येऊन श्रीरामांसमोर नतमस्तक झाला. तेव्हा कृपेचे समुद्र असलेल्या श्रीरामांनी लक्ष्मणाला बोलावले. श्रीरघुनाथ म्हणाले की, ‘तू, वानरराज सुग्रीव, अंगद, नल, नील, जांबुवंत व मारुती हे सर्व नीति-निपुण लोक एकत्रपणे बिभीषणाबरोबर जा आणि त्याला राजतिलक करा.’ नंतर बिभीषणाला उद्देशून ते म्हणाले, ‘वडिलांच्या आज्ञेमुळे मी नगरात येऊ शकत नाही. परंतु माझ्यासारख्याच असलेल्या वानरांना व लहान भावाला पाठवीत आहे.’॥ १-२॥
</details>

<details><summary>मूल (चौपाई)</summary>

तुरत चले कपि सुनि प्रभु बचना।  
कीन्ही जाइ तिलक की रचना॥  
सादर सिंहासन बैठारी।  
तिलक सारि अस्तुति अनुसारी॥
</details>

<details><summary>अनुवाद (हिन्दी)</summary>

प्रभूंचे बोलणे ऐकताच वानर त्वरित निघाले आणि त्यांनी जाऊन राजतिलक करण्याची सर्व व्यवस्था केली. त्यांनी आदरपूर्वक बिभीषणाला सिंहासनावर बसवून राजतिलक केला आणि त्याची स्तुती केली.॥ ३॥
</details>

<details><summary>मूल (चौपाई)</summary>

जोरि पानि सबहीं सिर नाए।  
सहित बिभीषन प्रभु पहिं आए॥  
तब रघुबीर बोलि कपि लीन्हे।  
कहि प्रिय बचन सुखी सब कीन्हे॥
</details>

<details><summary>अनुवाद (हिन्दी)</summary>

सर्वजणांनी हात जोडून त्याच्यापुढे मस्तक नम्र केले. त्यानंतर बिभीषणासह सर्वजण प्रभूंजवळ आले. मग श्रीरामांनी वानरांना बोलावून घेतले आणि गोड बोलून सर्वांना सुखावले.॥ ४॥
</details>

### छंद


<details><summary>मूल (दोहा)</summary>

किए सुखी कहि बानी सुधा सम बल तुम्हारें रिपु हयो।  
पायो बिभीषन राज तिहुँ पुर जसु तुम्हारो नित नयो॥  
मोहि सहित सुभ कीरति तुम्हारी परम प्रीति जो गाइहैं।  
संसार सिंधु अपार पार प्रयास बिनु नर पाइहैं॥
</details>

<details><summary>अनुवाद (हिन्दी)</summary>

भगवंतांनी अमृतासमान वाणीने म्हटले की, ‘तुमच्यामुळेच हा प्रबळ शत्रू मारला गेला आणि बिभीषणाला राज्य मिळाले. ‘त्यामुळे सर्वांना आनंद झाला. प्रभू पुढे म्हणाले, ‘यामुळे तुमची कीर्ती तिन्ही लोकांमध्ये नित्य नवीन टिकून राहील. जे लोक माझ्यासह तुमची शुभ कीर्ती परम प्रेमाने गातील, ते विनासायास हा अपार संसार-सागर पार करू शकतील.’
</details>

### दोहा


<details><summary>मूल (दोहा)</summary>

प्रभु के बचन श्रवन सुनि नहिं अघाहिं कपि पुंज।  
बार बार सिर नावहिं गहहिं सकल पद कंज॥ १०६॥
</details>

<details><summary>अनुवाद (हिन्दी)</summary>

प्रभूंची वाणी ऐकून वानर-समूह तृप्त होत नव्हते. ते सर्व वारंवार नतमस्तक होत होते व त्यांचे चरणकमल धरीत होते.॥ १०६॥
</details>

## सीतेला कुशल वर्तमान


<details><summary>मूल (चौपाई)</summary>

पुनि प्रभु बोलि लियउ हनुमाना।  
लंका जाहु कहेउ भगवाना॥  
समाचार जानकिहि सुनावहु।  
तासु कुसल लै तुम्ह चलि आवहु॥
</details>

<details><summary>अनुवाद (हिन्दी)</summary>

नंतर प्रभूंनी हनुमानाला बोलावले. भगवंत म्हणाले, ‘तू लंकेत जा. जानकीला सर्व सांग आणि तिची खुशाली घेऊन ये.’॥ १॥
</details>

<details><summary>मूल (चौपाई)</summary>

तब हनुमंत नगर महुँ आए।  
सुनि निसिचरी निसाचर धाए॥  
बहु प्रकार तिन्ह पूजा कीन्ही।  
जनकसुता देखाइ पुनि दीन्ही॥
</details>

<details><summary>अनुवाद (हिन्दी)</summary>

मग हनुमान नगरात आला. हे ऐकून राक्षस व राक्षसी त्याचा सत्कार करण्यासाठी धावल्या. त्यांनी अनेक प्रकारे हनुमानाचे स्वागत करुन जानकी कुठे आहे, ते दाखविले.॥ २॥
</details>

<details><summary>मूल (चौपाई)</summary>

दूरिहि ते प्रनाम कपि कीन्हा।  
रघुपति दूत जानकीं चीन्हा॥  
कहहु तात प्रभु कृपानिकेता।  
कुसल अनुज कपि सेन समेता॥
</details>

<details><summary>अनुवाद (हिन्दी)</summary>

हनुमानाने सीतेला दुरूनच प्रणाम केला. जानकीने त्याला ओळखले की, हा तोच श्रीरामचंद्रांचा दूत आहे आणि विचारले की, ‘वत्सा! कृपेचे धाम माझे प्रभू हे लक्ष्मण व वानरांच्या सेनेसह सुखरूप आहेत ना?’॥ ३॥
</details>

<details><summary>मूल (चौपाई)</summary>

सब बिधि कुसल कोसलाधीसा।  
मातु समर जीत्यो दससीसा॥  
अबिचल राजु बिभीषन पायो।  
सुनि कपि बचन हरष उर छायो॥
</details>

<details><summary>अनुवाद (हिन्दी)</summary>

हनुमानाने सांगितले की, ‘हे माते, कोसलपती श्रीराम पूर्णपणे सुखरूप आहेत. त्यांनी युद्धात रावणाला जिंकले आहे आणि बिभीषणाला कायमचे राज्य दिले आहे.’ हनुमानाचे बोलणे ऐकून सीतेच्या मनाला हर्ष झाला.॥ ४॥
</details>

### छंद


<details><summary>मूल (दोहा)</summary>

अति हरष मन तन पुलक लोचन सजल कह पुनि पुनि रमा।  
का देउँ तोहि त्रैलोक महुँ कपि किमपि नहिं बानी समा॥  
सुनु मातु मैं पायो अखिल जग राजु आजु न संसयं।  
रन जीति रिपुदल बंधु जुत पस्यामि राममनामयं॥
</details>

<details><summary>अनुवाद (हिन्दी)</summary>

जानकीच्या हृदयात अत्यंत आनंद झाला.तिचे शरीर पुलकित झाले आणि नेत्रांमध्ये आनंदाश्रू आले. ती वारंवार म्हणत होती की, ‘हे हनुमाना, मी तुला काय देऊ? या वार्तेसारखे तिन्ही लोकात इतर काहीच आनंददायक नाही.’ हनुमान म्हणाला, ‘हे माते, ऐक. मी आज खरोखर सर्व जगाचे राज्य मिळविले आहे. कारण रणामध्ये शत्रुसेनेला जिंकूनही लक्ष्मण व श्रीरामांना निर्विकार रूपात मी पहात आहे.’
</details>

### दोहा


<details><summary>मूल (दोहा)</summary>

सुनु सुत सदगुन सकल तव हृदयँ बसहुँ हनुमंत।  
सानुकूल कोसलपति रहहुँ समेत अनंत॥ १०७॥
</details>

<details><summary>अनुवाद (हिन्दी)</summary>

जानकी म्हणाली, ‘हे पुत्रा. ऐक. सर्व सद्गुण तुझ्या हृदयात वसोत. आणि हे हनुमाना, लक्ष्मणासह कोसलपती प्रभू तुझ्यावर सदा प्रसन्न राहोत.॥ १०७॥
</details>

<details><summary>मूल (चौपाई)</summary>

अब सोइ जतन करहु तुम्ह ताता।  
देखौं नयन स्याम मृदु गाता॥  
तब हनुमान राम पहिं जाई।  
जनकसुता कै कुसल सुनाई॥
</details>

<details><summary>अनुवाद (हिन्दी)</summary>

हे वत्सा, आता मी या डोळ्यांनी प्रभूंच्या कोमल शरीराचे दर्शन करू शकेन, असा उपाय कर.’ तेव्हा हनुमानाने श्रीरामांजवळ जाऊन जानकीच्या खुशालीची वार्ता सांगितली.॥ १॥
</details>

<details><summary>मूल (चौपाई)</summary>

सुनि संदेसु भानुकुलभूषन।  
बोलि लिए जुबराज बिभीषन॥  
मारुतसुत के संग सिधावहु।  
सादर जनकसुतहि लै आवहु॥
</details>

<details><summary>अनुवाद (हिन्दी)</summary>

सूर्यकुलभूषण श्रीरामांनी वार्ता ऐकल्यावर युवराज अंगद व बिभीषण यांना बोलावून सांगितले की, ‘हनुमानाला बरोबर घेऊन जा आणि सीतेला आदराने घेऊन या.’॥ २॥
</details>

<details><summary>मूल (चौपाई)</summary>

तुरतहिं सकल गए जहँ सीता।  
सेवहिं सब निसिचरीं बिनीता॥  
बेगि बिभीषन तिन्हहि सिखायो।  
तिन्ह बहु बिधि मज्जन करवायो॥
</details>

<details><summary>अनुवाद (हिन्दी)</summary>

ते त्वरित सीतेकडे गेले. सर्व राक्षसी अत्यंत नम्रतेने सीतेची सेवा करीत होत्या. बिभीषणाने त्वरित त्यांना समजावून सांगितले. तेव्हा त्यांनी अनेक प्रकारे सीतेला स्नान घातले.॥ ३॥
</details>

<details><summary>मूल (चौपाई)</summary>

बहु प्रकार भूषन पहिराए।  
सिबिका रुचिर साजि पुनि ल्याए॥  
ता पर हरषि चढ़ी बैदेही।  
सुमिरि राम सुखधाम सनेही॥
</details>

<details><summary>अनुवाद (हिन्दी)</summary>

अनेक प्रकारचे दागिने घातले व मग एक सुंदर पालखी सजवून तिला ते घेऊन आले. सीता प्रसन्न होऊन सुखाचे धाम असलेल्या प्रियतम श्रीरामांचे स्मरण करीत मोठॺा हर्षाने पालखीत बसली.॥ ४॥
</details>

<details><summary>मूल (चौपाई)</summary>

बेतपानि रच्छक चहु पासा।  
चले सकल मन परम हुलासा॥  
देखन भालु कीस सब आए।  
रच्छक कोपि निवारन धाए॥
</details>

<details><summary>अनुवाद (हिन्दी)</summary>

चारी बाजूंना हातांत छडी घेऊन रक्षक निघाले. सर्वांच्या मनात परम उल्हास होता. सर्व अस्वले व वानर दर्शन घेण्यासाठी आले, तेव्हा रक्षक रागावून सर्वांना रोखण्यासाठी धावले.॥ ५॥
</details>

<details><summary>मूल (चौपाई)</summary>

कह रघुबीर कहा मम मानहु।  
सीतहि सखा पयादें आनहु॥  
देखहुँ कपि जननी की नाईं।  
बिहसि कहा रघुनाथ गोसाईं॥
</details>

<details><summary>अनुवाद (हिन्दी)</summary>

श्रीरघुनाथ हसत म्हणाले, ‘हे मित्रा, माझे सांगणे ऐक आणि सीतेला पायी चालत घेऊन ये. त्यामुळे वानर तिला मातेप्रमाणे पाहू शकतील.’॥ ६॥
</details>

<details><summary>मूल (चौपाई)</summary>

सुनि प्रभु बचन भालु कपि हरषे।  
नभ ते सुरन्ह सुमन बहु बरषे॥  
सीता प्रथम अनल महुँ राखी।  
प्रगट कीन्हि चह अंतर साखी॥
</details>

<details><summary>अनुवाद (हिन्दी)</summary>

प्रभूंचे वचन ऐकून अस्वले व वानर यांना आनंद झाला. आकाशातून देवांनी फुले उधळली. सीतेचे खरे स्वरूप पूर्वी अग्नीत ठेवले होते. आता अंतर्यामी भगवंत ते स्वरूप प्रकट करू इच्छित होते.॥ ७॥
</details>

### दोहा


<details><summary>मूल (दोहा)</summary>

तेहि कारन करुनानिधि कहे कछुक दुर्बाद।  
सुनत जातुधानीं सब लागीं करै बिषाद॥ १०८॥
</details>

<details><summary>अनुवाद (हिन्दी)</summary>

त्यासाठी करुणेचे भांडार असलेले श्रीराम लीलेसाठी काही कठोर बोलले. ते ऐकून सर्व राक्षसींना वाईट वाटले.॥ १०८॥
</details>

<details><summary>मूल (चौपाई)</summary>

प्रभु के बचन सीस धरि सीता।  
बोली मन क्रम बचन पुनीता॥  
लछिमन होहु धरम के नेगी।  
पावक प्रगट करहु तुम्ह बेगी॥
</details>

<details><summary>अनुवाद (हिन्दी)</summary>

प्रभूंचे बोलणे शिरोधार्य मानून कायावाचामनाने पवित्र असलेली सीता म्हणाली, ‘हे लक्ष्मणा, तू मला धर्मासाठी साहाय्य कर आणि त्वरित अग्नी तयार कर.’॥ १॥
</details>

<details><summary>मूल (चौपाई)</summary>

सुनि लछिमन सीता कै बानी।  
बिरह बिबेक धरम निति सानी॥  
लोचन सजल जोरि कर दोऊ।  
प्रभु सन कछु कहि सकत न ओऊ॥
</details>

<details><summary>अनुवाद (हिन्दी)</summary>

सीतेचे विरह, विवेक, धर्म आणि नीतीने परिपूर्ण बोलणे ऐकून लक्ष्मणाच्या डोळ्यांत पाणी आले. तो दोन्ही हात जोडून उभा राहिला. तोसुद्धा प्रभूंना काही बोलू शकत नव्हता.॥ २॥
</details>

<details><summary>मूल (चौपाई)</summary>

देखि राम रुख लछिमन धाए।  
पावक प्रगटि काठ बहु लाए॥  
पावक प्रबल देखि बैदेही।  
हृदयँ हरष नहिं भय कछु तेही॥
</details>

<details><summary>अनुवाद (हिन्दी)</summary>

मग श्रीरामांचा रोख पाहून लक्ष्मणाने ताबडतोब बरीचशी लाकडे आणून आग पेटवली. आग भडकल्याचे पाहून जानकीच्या मनात आनंद झाला. तिला कसलीही भीती वाटली नाही.॥ ३॥
</details>

<details><summary>मूल (चौपाई)</summary>

जौं मन बच क्रम मम उर माहीं।  
तजि रघुबीर आन गति नाहीं॥  
तौ कृसानु सब कै गति जाना।  
मो कहुँ होउ श्रीखंड समाना॥
</details>

<details><summary>अनुवाद (हिन्दी)</summary>

सीतेने लीला करायची म्हणून म्हटले, ‘जर कायावाचामनाने माझ्या हृदयात श्रीरघुनाथांना सोडून दुसऱ्या कुणाचाही विचार आला नसेल, तर सर्वांचे मनोगत जाणणारे अग्निदेव माझेही मनोगत जाणून माझ्यासाठी चंदनासमान शीतल होवोत.॥ ४॥
</details>

### छंद


<details><summary>मूल (दोहा)</summary>

श्रीखंड सम पावक प्रबेस कियो सुमिरि प्रभु मैथिली।  
जय कोसलेस महेस बंदित चरन रति अति निर्मली॥  
प्रतिबिंब अरु लौकिक कलंक प्रचंड पावक महुँ जरे।  
प्रभु चरित काहुँ न लखे नभ सुर सिद्ध मुनि देखहिं खरे॥ १॥
</details>

<details><summary>अनुवाद (हिन्दी)</summary>

प्रभू श्रीरामांचे स्मरण करून आणि ज्यांच्या चरणांचे वंदन महादेव करतात, तसेच ज्यांच्यावर सीतेचे अत्यंत शुद्ध प्रेम आहे, त्या कोसलपतींचा जयजयकार करीत जानकीने चंदनाप्रमाणे शीतल झालेल्या अग्नीमध्ये प्रवेश केला. सीतेच्या प्रतिबिंबाने बिंबरूप चितेत प्रवेश केला आणि तिचा लौकिक कलंक प्रचंड अग्नीत जळून गेला. प्रभूंची ही लीला कुणाला समजू शकली नाही. देव, सिद्ध आणि मुनी हे सर्व आकाशात उभे राहून पहात होते.॥ १॥
</details>

<details><summary>मूल (दोहा)</summary>

धरि रूप पावक पानि गहि श्री सत्य श्रुति जग बिदित जो।  
जिमि छीरसागर इंदिरा रामहि समर्पी आनि सो॥  
सो राम बाम बिभाग राजति रुचिर अति सोभा भली।  
नव नील नीरज निकट मानहुँ कनक पंकज की कली॥ २॥
</details>

<details><summary>अनुवाद (हिन्दी)</summary>

तेव्हा अग्नीने शरीर धारण करून वेदांमध्ये व जगामध्ये प्रसिद्ध असलेल्या खऱ्या सीतेचा हात धरून तिला श्रीरामांना समर्पित केले. ज्याप्रमाणे क्षीरसागराने भगवान विष्णूंना लक्ष्मी समर्पित केली होती. सीता श्रीरामांच्या डाव्या भागी विराजमान झाली. तेव्हा त्यांची शोभा अनुपम होती, जणू नव्या उमललेल्या निळ्या कमळाजवळ सोनेरी कमळाची कळी शोभून दिसत होती.॥ २॥
</details>

## देवतांकडून स्तुती, इंद्राकडून अमृत-वर्षाव


### दोहा


<details><summary>मूल (दोहा)</summary>

बरषहिं सुमन हरषि सुर बाजहिं गगन निसान।  
गावहिं किंनर सुरबधू नाचहिं चढ़ीं बिमान॥ १०९(क)॥
</details>

<details><summary>अनुवाद (हिन्दी)</summary>

देव आनंदाने फुले उधळत होते. आकाशात दुंदुभी वाजू लागल्या. किन्नर गाऊ लागले. विमानातील अप्सरा नाचू लागल्या.॥ १०९(क)॥
</details>

<details><summary>मूल (दोहा)</summary>

जनकसुता समेत प्रभु सोभा अमित अपार।  
देखि भालु कपि हरषे जय रघुपति सुख सार॥ १०९(ख)॥
</details>

<details><summary>अनुवाद (हिन्दी)</summary>

जानकीसह प्रभू रामचंद्रांची अपरिमित व अपार शोभा पाहून अस्वले व वानर आनंदून गेले आणि सुख-सागर श्रीरामांचा विजय असो, असे म्हणू लागले.॥ १०९(ख)॥
</details>

<details><summary>मूल (चौपाई)</summary>

तब रघुपति अनुसासन पाई।  
मातलि चलेउ चरन सिरु नाई॥  
आए देव सदा स्वारथी।  
बचन कहहिं जनु परमारथी॥
</details>

<details><summary>अनुवाद (हिन्दी)</summary>

तेव्हा श्रीरघुनाथांची आज्ञा घेऊन व त्यांच्या चरणांवर मस्तक ठेवून इंद्र आपला सारथी मातली याच्यासह निघून गेला. त्यानंतर नेहमी स्वार्थी असलेले देव आले. ते जणू परमार्थ्याप्रमाणे बोलू लागले.॥ १॥
</details>

<details><summary>मूल (चौपाई)</summary>

दीन बंधु दयाल रघुराया।  
देव कीन्हि देवन्ह पर दाया॥  
बिस्व द्रोह रत यह खल कामी।  
निज अघ गयउ कुमारगगामी॥
</details>

<details><summary>अनुवाद (हिन्दी)</summary>

‘हे दीनबंधू, हे दयाळू रघुराज, हे परमदेव, तुम्ही देवांवर मोठी कृपा केली. विश्वाचा द्रोह करण्यात तत्पर असलेला हा दुष्ट, कामी आणि कुमार्गी रावण स्वतःच्याच पापामुळे नष्ट झाला.॥ २॥
</details>

<details><summary>मूल (चौपाई)</summary>

तुम्ह समरूप ब्रह्म अबिनासी।  
सदा एकरस सहज उदासी॥  
अकल अगुन अज अनघ अनामय।  
अजित अमोघसक्ति करुनामय॥
</details>

<details><summary>अनुवाद (हिन्दी)</summary>

तुम्ही समरूप, ब्रह्म, अविनाशी, नित्य, एकरस, स्वभावतःच शत्रु-मित्रभावाने रहित, अखंड, निर्गुण, अजन्मा, निष्पाप, निर्विकार, अजेय, अमोघशक्तीचे आणि दयामय आहात.॥ ३॥
</details>

<details><summary>मूल (चौपाई)</summary>

मीन कमठ सूकर नरहरी।  
बामन परसुराम बपु धरी॥  
जब जब नाथ सुरन्ह दुखु पायो।  
नाना तनु धरि तुम्हइँ नसायो॥
</details>

<details><summary>अनुवाद (हिन्दी)</summary>

तुम्हीच मत्स्य, कूर्म, वराह, नृसिंह, वामन आणि परशुराम ही शरीरे धारण केली. हे नाथ, जेव्हा जेव्हा देवांना दुःख झाले, तेव्हा तेव्हा अनेक शरीरे धारण करून तुम्हीच त्यांचे दुःख दूर केले.॥ ४॥
</details>

<details><summary>मूल (चौपाई)</summary>

यह खल मलिन सदा सुरद्रोही।  
काम लोभ मद रत अति कोही॥  
अधम सिरोमनि तव पद पावा।  
यह हमरें मन बिसमय आवा॥
</details>

<details><summary>अनुवाद (हिन्दी)</summary>

हा रावण दुष्ट, मलिनहृदयी, देवांचा कायमचा शत्रू, कामी, लोभी, मदपरायण आणि अत्यंत क्रोधी होता. अशा अधर्म-शिरोमणी रावणानेही तुमचे परमपद प्राप्त केले, या गोष्टीचे आमच्या मनाला आश्चर्य वाटते.॥ ५॥
</details>

<details><summary>मूल (चौपाई)</summary>

हम देवता परम अधिकारी।  
स्वारथ रत प्रभु भगति बिसारी॥  
भव प्रबाहँ संतत हम परे।  
अब प्रभु पाहि सरन अनुसरे॥
</details>

<details><summary>अनुवाद (हिन्दी)</summary>

आम्ही देव श्रेष्ठ अधिकारी असूनही स्वार्थपरायण आहोत. तुमची भक्ती विसरून निरंतर जन्म-मृत्यूच्या चक्रात सापडलो आहोत. आता हे प्रभो, आम्ही तुम्हांला शरण आलो आहोत. आमचे रक्षण करा.’॥ ६॥
</details>

### दोहा


<details><summary>मूल (दोहा)</summary>

करि बिनती सुर सिद्ध सब रहे जहँ तहँ कर जोरि।  
अति सप्रेम तन पुलकि बिधि अस्तुति करत बहोरि॥ ११०॥
</details>

<details><summary>अनुवाद (हिन्दी)</summary>

अशी विनंती करून देव आणि सिद्ध तिथेच हात जोडून उभे राहिले. तेव्हा अत्यंत प्रेमाने पुलकित होऊन ब्रह्मदेव स्तुती करू लागले.॥ ११०॥
</details>

<details><summary>मूल (चौपाई)</summary>

जय राम सदा सुखधाम हरे।  
रघुनायक सायक चाप धरे॥  
भव बारन दारन सिंह प्रभो।  
गुन सागर नागर नाथ बिभो॥
</details>

<details><summary>अनुवाद (हिन्दी)</summary>

हे नित्य सुखधाम आणि दुःख हरण करणारे हरी, हे धनुष्यबाण धारण केलेले श्रीरघुनाथ, तुमचा विजय असो. हे प्रभो, तुम्ही भवरूपी हत्तीला विदीर्ण करणाऱ्या सिंहासमान आहात. हे नाथ, हे सर्वव्यापक, तुम्ही गुणांचे समुद्र व सज्जनशिरोमणी आहात.॥ १॥
</details>

<details><summary>मूल (चौपाई)</summary>

तन काम अनेक अनूप छबी।  
गुन गावत सिद्ध मुनींद्र कबी॥  
जसु पावन रावन नाग महा।  
खगनाथ जथा करि कोप गहा॥
</details>

<details><summary>अनुवाद (हिन्दी)</summary>

तुमच्या शरीराचे सौंदर्य अनेक कामदेवांसमान परंतु अनुपम सौंदर्यशाली आहे. सिद्ध, मुनीश्वर आणि कवी तुमचे गुण गात असतात. तुमचीकीर्ती पवित्र आहे. तुम्ही रावणरूपी महासर्पाला क्रुद्ध होऊन गरुडाप्रमाणे पकडले.॥ २॥
</details>

<details><summary>मूल (चौपाई)</summary>

जन रंजन भंजन सोक भयं।  
गतक्रोध सदा प्रभु बोधमयं॥  
अवतार उदार अपार गुनं।  
महि भार बिभंजन ग्यानघनं॥
</details>

<details><summary>अनुवाद (हिन्दी)</summary>

हे प्रभो, तुम्ही सेवकांना आनंद देणारे, शोक व भय यांचा नाश करणारे, नित्य क्रोधरहित आणि नित्य ज्ञानस्वरूप आहात. तुमचा अवतार श्रेष्ठ,अपार दिव्य गुणांनी पूर्ण, पृथ्वीचा भार उतरवणारा व ज्ञानाचा समूह आहे.॥ ३॥
</details>

<details><summary>मूल (चौपाई)</summary>

अज ब्यापकमेकमनादि सदा।  
करुनाकर राम नमामि मुदा॥  
रघुबंस बिभूषन दूषन हा।  
कृत भूप बिभीषन दीन रहा॥
</details>

<details><summary>अनुवाद (हिन्दी)</summary>

परंतु अवतार घेऊनही तुम्ही नित्य, अजन्मा, व्यापक, अद्वितीय आणि अनादी आहात. हे करुणेची खाण असलेले श्रीराम, मी तुम्हांला मोठॺा आनंदाने नमस्कार करतो. हे रघुकुलाचे भूषण, हे दूषण राक्षसाला मारणारे आणि सर्व दोष हरण करणारे, बिभीषण दीन होता, त्याला तुम्ही लंकेचा राजा बनविले.॥ ४॥
</details>

<details><summary>मूल (चौपाई)</summary>

गुन ग्यान निधान अमान अजं।  
नित राम नमामि बिभुं बिरजं॥  
भुजदंड प्रचंड प्रताप बलं।  
खल बृंद निकंद महा कुसलं॥
</details>

<details><summary>अनुवाद (हिन्दी)</summary>

हे गुण आणि ज्ञानाचे भांडार, हे मानरहित, हे अजन्मा, व्यापक व मायिक विकारांनी रहित श्रीराम, मी तुम्हांला नित्य नमस्कार करतो. तुमच्या भुजदंडांचा प्रताप आणि बळ प्रचंड आहे. दुष्टसमूहाचा नाश करण्यात तुम्ही अत्यंत निपुण आहात.॥ ५॥
</details>

<details><summary>मूल (चौपाई)</summary>

बिनु कारन दीन दयाल हितं।  
छबि धाम नमामि रमा सहितं॥  
भव तारन कारन काज परं।  
मन संभव दारुन दोष हरं॥
</details>

<details><summary>अनुवाद (हिन्दी)</summary>

हे दीनांवर अकारण दया करणारे व त्यांचे हित करणारे आणि शोभाधाम, जानकीसह तुम्हांला मी नमस्कार करतो. तुम्ही भवसागरातून तारून नेणारे आहात. कारणरूप प्रकृती व कार्यरूप विश्व या दोहींच्या पलीकडचे आहात आणि मनात उत्पन्न होणाऱ्या भयंकर दोषांचे हरण करणारे आहात.॥ ६॥
</details>

<details><summary>मूल (चौपाई)</summary>

सर चाप मनोहर त्रोन धरं।  
जलजारुन लोचन भूपबरं॥  
सुख मंदिर सुंदर श्रीरमनं।  
मद मार मुधा ममता समनं॥
</details>

<details><summary>अनुवाद (हिन्दी)</summary>

तुम्ही मनोहर बाण, धनुष्य आणि भाता धारण करणारे आहात. लाल कमलांप्रमाणे रक्तवर्ण तुमचे नेत्र आहेत. तुम्ही राजांमध्ये श्रेष्ठ, सुखाचे मंदिर, सुंदर श्रीलक्ष्मीचे वल्लभ आणि मद, काम आणि खोटॺा ममतेचा नाश करणारे आहात.॥ ७॥
</details>

<details><summary>मूल (चौपाई)</summary>

अनवद्य अखंड न गोचर गो।  
सबरूप सदा सब होइ न गो॥  
इति बेद बदंति न दंतकथा।  
रबि आतप भिन्नमभिन्न जथा॥
</details>

<details><summary>अनुवाद (हिन्दी)</summary>

तुम्ही दोषरहित आहात. अखंड आहात, तुम्ही इंद्रियांचे विषय नाहीत. सदा सर्वरूप असूनही तुम्ही कधी ते सर्व झाला नाहीत, असे वेद म्हणतात. ही काही दंतकथा नाही. ज्याप्रमाणे सूर्य आणि सूर्यप्रकाश वेगळे असूनही वेगळे नाहीत, त्याप्रमाणे तुम्हीसुद्धा संसाराहून भिन्न व अभिन्न दोन्हीही आहात.॥ ८॥
</details>

<details><summary>मूल (चौपाई)</summary>

कृतकृत्य बिभो सब बानर ए।  
निरखंति तवानन सादर ए॥  
धिग जीवन देव सरीर हरे।  
तव भक्ति बिना भव भूलि परे॥
</details>

<details><summary>अनुवाद (हिन्दी)</summary>

हे व्यापक प्रभो, हे सर्व वानर कृतार्थ झाले आहेत. ते आदराने तुमचे मुखदर्शन करीत आहेत. हे हरी, आम्हा अमरांचे जीवन आणि देव-शरीर यांचा धिक्कार असो. आम्ही तुमच्या भक्तीने रहित असून सांसारिक विषयांमध्ये गुंतून पडलो आहोत.॥ ९॥
</details>

<details><summary>मूल (चौपाई)</summary>

अब दीनदयाल दया करिऐ।  
मति मोरि बिभेदकरी हरिऐ॥  
जेहि ते बिपरीत क्रिया करिऐ।  
दुख सो सुख मानि सुखी चरिऐ॥
</details>

<details><summary>अनुवाद (हिन्दी)</summary>

हे दीनदयाळ, आता दया करा आणि भेद उत्पन्न करणारी माझी बुद्धी हरण करा. तिच्यामुळे मी विपरीत कर्म करतो आणि जे दुःख आहे, त्यालाच सुख मानून आनंदाने फिरतो.॥ १०॥
</details>

<details><summary>मूल (चौपाई)</summary>

खल खंडन मंडन रम्य छमा।  
पद पंकज सेवित संभु उमा॥  
नृप नायक दे बरदानमिदं।  
चरनांबुज प्रेमु सदा सुभदं॥
</details>

<details><summary>अनुवाद (हिन्दी)</summary>

तुम्ही दुष्टांचे खंडन करणारे आहात आणि पृथ्वीचे रमणीय अलंकार आहात. तुमच्या चरणकमलांची सेवा श्रीशिवपार्वतीकडून होते. हे राजांचे महाराज, तुमच्या चरणकमलांच्या ठायी माझे सदा अनन्य प्रेम राहो, असे वरदान मला द्या.’॥ ११॥
</details>

### दोहा


<details><summary>मूल (दोहा)</summary>

बिनय कीन्हि चतुरानन प्रेम पुलक अति गात।  
सोभासिंधु बिलोकत लोचन नहीं अघात॥ १११॥
</details>

<details><summary>अनुवाद (हिन्दी)</summary>

अशा प्रकारे ब्रह्मदेवांनी अत्यंत प्रेमाने पुलकित होऊन विनंती केली. शोभेचे समुद्र असलेल्या श्रीरामांचे दर्शन घेताना त्यांचे नेत्र तृप्तच होत नव्हते.॥ १११॥
</details>

<details><summary>मूल (चौपाई)</summary>

तेहि अवसर दसरथ तहँ आए।  
तनय बिलोकि नयन जल छाए॥  
अनुज सहित प्रभु बंदन कीन्हा।  
आसिरबाद पिताँ तब दीन्हा॥
</details>

<details><summary>अनुवाद (हिन्दी)</summary>

त्याचवेळी दशरथ तेथे अवतीर्ण झाले. पुत्र श्रीरामांना पाहून त्यांच्या नेत्रांमध्ये प्रेमाश्रू आले. राम व लक्ष्मणांनी त्यांना वंदन केले, तेव्हा पित्याने त्यांना आशीर्वाद दिला.॥ १॥
</details>

<details><summary>मूल (चौपाई)</summary>

तात सकल तव पुन्य प्रभाऊ।  
जीत्यों अजय निसाचर राऊ॥  
सुनि सुत बचन प्रीति अति बाढ़ी।  
नयन सलिल रोमावलि ठाढ़ी॥
</details>

<details><summary>अनुवाद (हिन्दी)</summary>

श्रीराम म्हणाले, ‘हे तात, हा सर्व तुमच्या पुण्याचा प्रभाव आहे.त्यामुळे मी अजेय राक्षसराजाला जिंकले.’ पुत्राचे बोलणे ऐकून दशरथांच्यामनातील प्रेमाला भरती आली. नेत्रांमध्ये पाणी आले आणि ते रोमांचित झाले.॥ २॥
</details>

<details><summary>मूल (चौपाई)</summary>

रघुपति प्रथम प्रेम अनुमाना।  
चितइ पितहि दीन्हेउ दृढ़ ग्याना॥  
ताते उमा मोच्छ नहिं पायो।  
दसरथ भेद भगति मन लायो॥
</details>

<details><summary>अनुवाद (हिन्दी)</summary>

श्रीरामांनी त्यांच्या जिवंतपणीच्या प्रेमाच्या विचाराने पित्याकडे पाहून त्यांना आपल्या स्वरूपाचे दृढ ज्ञान करून दिले. हे उमा, दशरथांनी भेद-भक्तीमध्ये मन लावले होते, त्यामुळे त्यांना मोक्ष मिळाला नव्हता.॥ ३॥
</details>

<details><summary>मूल (चौपाई)</summary>

सगुनोपासक मोच्छ न लेहीं।  
तिन्ह कहुँ राम भगति निज देहीं॥  
बार बार करि प्रभुहि प्रनामा।  
दसरथ हरषि गए सुरधामा॥
</details>

<details><summary>अनुवाद (हिन्दी)</summary>

मायारहित सच्चिदानंद स्वरूपभूत दिव्यगुणयुक्त सगुण स्वरूपाची उपासना करणारे जे भक्त अशा प्रकारचा मोक्षही घेत नाहीत, त्यांना श्रीराम आपली भक्ती देतात. प्रभूंना मनःपूर्वक वारंवार प्रणाम करून दशरथ आनंदाने देवलोकी गेले.॥ ४॥
</details>

### दोहा


<details><summary>मूल (दोहा)</summary>

अनुज जानकी सहित प्रभु कुसल कोसलाधीस।  
सोभा देखि हरषि मन अस्तुति कर सुर ईस॥ ११२॥
</details>

<details><summary>अनुवाद (हिन्दी)</summary>

लक्ष्मण व जानकीसह परम कुशल प्रभू कोसलाधीशांची शोभा पाहून देवराज इंद्र हर्षित होऊन स्तुती करू लागला.॥ ११२॥
</details>

### छंद


<details><summary>मूल (दोहा)</summary>

जय राम सोभा धाम।  
दायक प्रनत बिश्राम॥  
धृत त्रोन बर सर चाप।  
भुजदंड प्रबल प्रताप॥
</details>

<details><summary>अनुवाद (हिन्दी)</summary>

‘शोभेचे धाम, शरणागताला विश्राम देणारे, श्रेष्ठ भाता, धनुष्य आणि बाण धारण केलेले, प्रबल प्रतापी भुजदंड असलेले, अशा श्रीरामचंद्रांचा विजय असो.॥ १॥
</details>

<details><summary>मूल (दोहा)</summary>

जय दूषनारि खरारि।  
मर्दन निसाचर धारि॥  
यह दुष्ट मारेउ नाथ।  
भए देव सकल सनाथ॥
</details>

<details><summary>अनुवाद (हिन्दी)</summary>

हे खर आणि दूषण यांचे शत्रू आणि राक्षससेनेचे मर्दन करणारे, हे प्रभू, तुमचा विजय असो. आपण या दुष्टाला मारल्यामुळे सर्व देव निर्भय झाले.॥ २॥
</details>

<details><summary>मूल (दोहा)</summary>

जय हरन धरनी भार।  
महिमा उदार अपार॥  
जय रावनारि कृपाल।  
किए जातुधान बिहाल॥
</details>

<details><summary>अनुवाद (हिन्दी)</summary>

हे भूमीचा भार हरण करणारे, हे अपार श्रेष्ठ महिमा असणारे, तुमचा विजय असो. हे रावणाचे शत्रू, हे कृपाळू, तुमचा विजय असो. तुम्ही राक्षसांचा नाश केला.॥ ३॥
</details>

<details><summary>मूल (दोहा)</summary>

लंकेस अति बल गर्ब।  
किए बस्य सुर गंधर्ब॥  
मुनि सिद्ध नर खग नाग।  
हठि पंथ सब कें लाग॥
</details>

<details><summary>अनुवाद (हिन्दी)</summary>

लंकापती रावणाला आपल्या बळाची घमेंड होती. त्याने देव आणि गंधर्व या सर्वांना अधीन करून ठेवले होते आणि तो मुनी, सिद्ध, मनुष्य, पक्षी आणि नाग इत्यादी सर्वांना हट्टाने सतावत होता.॥ ४॥
</details>

<details><summary>मूल (दोहा)</summary>

परद्रोह रत अति दुष्ट।  
पायो सो फलु पापिष्ट॥  
अब सुनहु दीन दयाल।  
राजीव नयन बिसाल॥
</details>

<details><summary>अनुवाद (हिन्दी)</summary>

तो दुसऱ्यांचा द्रोह करण्यात पटाईत आणि अत्यंत दुष्ट होता. त्या पाप्याला तसेच फळ मिळाले. आता हे दीनांवर दया करणारे, हे कमलासमान विशाल नेत्र असणारे प्रभो! ऐका.॥ ५॥
</details>

<details><summary>मूल (दोहा)</summary>

मोहि रहा अति अभिमान।  
नहिं कोउ मोहि समान॥  
अब देखि प्रभु पद कंज।  
गत मान प्रद दुख पुंज॥
</details>

<details><summary>अनुवाद (हिन्दी)</summary>

मला अत्यंत अभिमान होता की, माझ्यासारखा कोणीही नाही; परंतु आता हे प्रभू, तुमच्या चरण-कमलांचे दर्शन घेतल्याने दुःखांचे डोंगर देणारा माझा तो अभिमान आता दूर झाला.॥ ६॥
</details>

<details><summary>मूल (दोहा)</summary>

कोउ ब्रह्म निर्गुन ध्याव।  
अब्यक्त जेहि श्रुति गाव॥  
मोहि भाव कोसल भूप।  
श्रीराम सगुन सरूप॥
</details>

<details><summary>अनुवाद (हिन्दी)</summary>

कोणी निर्गुण ब्रह्माचे ध्यान करतात, त्याला वेद अव्यक्त निराकार ब्रह्म म्हणतात, परंतु हे श्रीराम, मला तर तुमचे हे सगुण कोसलराज-स्वरूपच आवडते.॥ ७॥
</details>

<details><summary>मूल (दोहा)</summary>

बैदेहि अनुज समेत।  
मम हृदयँ करहु निकेत॥  
मोहि जानिऐ निज  दास।  
दे भक्ति रमानिवास॥
</details>

<details><summary>अनुवाद (हिन्दी)</summary>

श्रीजानकी आणि लक्ष्मण यांच्यासह माझ्या मनात आपला निवासकरा. हे रमानिवास, मला आपला दास समजा आणि आपली भक्ती द्या.॥ ८॥
</details>

### छंद


<details><summary>मूल (दोहा)</summary>

दे भक्ति रमानिवास त्रास हरन सरन सुखदायकं।  
सुख धाम राम नमामि काम अनेक छबि रघुनायकं॥  
सुर बृंद रंजन द्वंद भंजन मनुजतनु अतुलितबलं।  
ब्रह्मादि संकर सेब्य राम नमामि करुना कोमलं॥
</details>

<details><summary>अनुवाद (हिन्दी)</summary>

हे रमानिवास, हे शरणागताचे भय हरण करणारे आणि त्याला सर्वप्रकारचे सुख देणारे, मला आपली भक्ती द्या. हे सुखधाम, हे अनेक कामदेवांच्या सौंदर्याचे माहेरघर, रघुकुलाचे स्वामी, श्रीरामचंद्र! मी तुम्हांला नमस्कार करतो. हे देव-समाजाला आनंद देणारे, जन्म-मृत्यू आदी द्वंद्वांचा नाश करणारे, मनुष्यदेहधारी, अतुलनीय बलाचे, ब्रह्मदेव आणि शिव इत्यादींकडून सेवा घेणारे, करुणेने कोमल श्रीराम, मी तुम्हांला नमस्कार करतो.
</details>

### दोहा


<details><summary>मूल (दोहा)</summary>

अब करि कृपा बिलोकि मोहि आयसु देहु कृपाल।  
काह करौं सुनि प्रिय बचन बोले दीनदयाल॥ ११३॥
</details>

<details><summary>अनुवाद (हिन्दी)</summary>

हे कृपाळू! आता माझ्याकडे कृपादृष्टीने पाहून मला आज्ञा करा की, मी काय सेवा करू?’ इंद्राचे हे गोड बोलणे ऐकून दीनदयाळ श्रीराम म्हणाले,॥ ११३॥
</details>

<details><summary>मूल (चौपाई)</summary>

सुनु सुरपति कपि भालु हमारे।  
परे भूमि निसिचरन्हि जे मारे॥  
मम हित लागि तजे इन्ह प्राना।  
सकल जिआउ सुरेस सुजाना॥
</details>

<details><summary>अनुवाद (हिन्दी)</summary>

‘हे देवराज, ऐकून घे. आमच्या ज्या वानर व अस्वलांना निशाचरांनी मारून टाकल्यामुळे ते पृथ्वीवर पडलेले आहेत. यांनी माझ्यासाठी आपले प्राण वेचले आहेत. हे सुज्ञ देवराज, या सर्वांना जिवंत कर.’॥
</details>

<details><summary>मूल (चौपाई)</summary>

सुनु खगेस प्रभु कै यह बानी।  
अति अगाध जानहिं मुनि ग्यानी॥  
प्रभु सक त्रिभुअन मारि जिआई।  
केवल सक्रहि दीन्हि बड़ाई॥
</details>

<details><summary>अनुवाद (हिन्दी)</summary>

काकभुशुंडी म्हणतात, ‘हे गरुडा, ऐक. प्रभूंचे हे बोलणे अत्यंत गूढ आहे. ज्ञानी मुनीच ते जाणू शकतात. प्रभू श्रीराम त्रैलोक्यास मारून जिवंत करू शकतात. पण या प्रसंगी त्यांनी इंद्र्राला मोठेपणा दिला एवढेच.॥ २॥
</details>

<details><summary>मूल (चौपाई)</summary>

सुधा बरषि कपि भालु जिआए।  
हरषि उठे सब प्रभु पहिं आए॥  
सुधाबृष्टि भै दुहु दल ऊपर।  
जिए भालु कपि नहिं रजनीचर॥
</details>

<details><summary>अनुवाद (हिन्दी)</summary>

इंद्राने अमृताचा वर्षाव करून वानर व अस्वले यांना जिवंत केले. सर्व आनंदाने उठले आणि प्रभूंजवळ आले. अमृताचा वर्षाव दोन्ही पक्षांवर झाला, परंतु वानर व अस्वले हीच जिवंत झाली. राक्षस नाहीत.॥ ३॥
</details>

<details><summary>मूल (चौपाई)</summary>

रामाकार भए तिन्ह के मन।  
मुक्त भए छूटे भव बंधन॥  
सुर अंसिक सब कपि अरु रीछा।  
जिए सकल रघुपति कीं ईछा॥
</details>

<details><summary>अनुवाद (हिन्दी)</summary>

कारण राक्षसांची मने मरताना रामाकार झाली होती. म्हणून ते मुक्त झाले. त्यांची भव-बंधने तुटून गेली. परंतु वानर व अस्वले तर सर्व देवांश असून भगवंतांच्या लीलेतील सहचर होते. म्हणून ते सर्व श्रीरघुनाथांच्या इच्छेने जीवित झाले.॥ ४॥
</details>

<details><summary>मूल (चौपाई)</summary>

राम सरिस को दीन हितकारी।  
कीन्हे मुकुत निसाचर झारी॥  
खल मल धाम कामरत रावन।  
गति पाई जो मुनिबर पाव न॥
</details>

<details><summary>अनुवाद (हिन्दी)</summary>

श्रीरामांसारखा दीनांचे हित करणारा कोण आहे ? त्यांनी सर्व राक्षसांना मुक्त करून टाकले. दुष्ट, पापांचे घर आणि कामी असणाऱ्या रावणालाही श्रेष्ठ मुनींनाही जी गती मिळत नाही, ती मिळाली.॥ ५॥
</details>

### दोहा


<details><summary>मूल (दोहा)</summary>

सुमन बरषि सब सुर चले चढ़ि चढ़ि रुचिर बिमान।  
देखि सुअवसर प्रभु पहिं आयउ संभु सुजान॥ ११४(क)॥
</details>

<details><summary>अनुवाद (हिन्दी)</summary>

फुलांचा वर्षाव करून देव सुंदर विमानांत बसून परत गेले. तेव्हा सुयोग्य वेळ पाहून सर्वज्ञ शिव हे प्रभू रामचंद्रां जवळ आले.॥ ११४(क)॥
</details>

<details><summary>मूल (दोहा)</summary>

परम प्रीति कर जोरि जुग नलिन नयन भरि बारि।  
पुलकित तन गदगद गिराँ बिनय करत त्रिपुरारि॥ ११४(ख)॥
</details>

<details><summary>अनुवाद (हिन्दी)</summary>

आणि परम प्रेमाने दोन्ही हात जोडून, कमलांसारख्या नेत्रांमधून अश्रू भरून, पुलकित शरीर व सद्गदित वाणीने विनंती करू लागले.॥ ११४(ख)॥
</details>

### छंद


<details><summary>मूल (दोहा)</summary>

मामभिरक्षय रघुकुल नायक।  
धृत बर चाप रुचिर कर सायक॥  
मोह महा घन पटल प्रभंजन।  
संसय बिपिन अनल सुर रंजन॥
</details>

<details><summary>अनुवाद (हिन्दी)</summary>

हे रघुकुलाचे स्वामी, सुंदर हातांमध्ये श्रेष्ठ धनुष्य व सुंदर बाण धारण केलेले तुम्ही माझे रक्षण करा. तुम्ही महामोहरूपी मेघसमूहाला पिटाळून लावणारे पवन आहात, संशयरूपी वनास भस्म करणारे अग्नी आहात आणि देवांना आनंद देणारे आहात.॥ १॥
</details>

<details><summary>मूल (दोहा)</summary>

अगुन सगुन गुन मंदिर सुंदर।  
भ्रम तम प्रबल प्रताप दिवाकर॥  
काम क्रोध मद गज पंचानन।  
बसहु निरंतर जन मन कानन॥
</details>

<details><summary>अनुवाद (हिन्दी)</summary>

तुम्ही निर्गुण, सगुण, दिव्य गुणांचे धाम आणि परम सुंदर आहात. भ्रमरूपी अंधकाराच्या नाशासाठी प्रबल प्रतापी सूर्य आहात. काम, क्रोध आणि मदरूपी हत्तींना मारण्यासाठी सिंहाप्रमाणे असणारे तुम्ही या सेवकाच्या मनरूपी वनामध्ये निरंतर निवास करा.॥ २॥
</details>

<details><summary>मूल (दोहा)</summary>

बिषय मनोरथ पुंज कंज बन।  
प्रबल तुषार उदार पार मन॥  
भव बारिधि मंदर परमं दर।  
बारय तारय संसृति दुस्तर॥
</details>

<details><summary>अनुवाद (हिन्दी)</summary>

विषय-कामनेंच्या समूहरूपी कमलवनाच्या नाशासाठी तुम्ही प्रबळ हिमवर्षाव आहात, तुम्ही उदार व मनापलीकडचे आहात. भवसागराचे मंथन करण्यासाठी तुम्ही मंदराचल आहात. तुम्ही आमचे परम भय दूर करा व आम्हांला दुस्तर अशा संसार-सागरातून तरून न्या.॥ ३॥
</details>

<details><summary>मूल (दोहा)</summary>

स्याम गात राजीव बिलोचन।  
दीन बंधु प्रनतारति मोचन॥  
अनुज जानकी सहित निरंतर।  
बसहु राम नृप मम उर अंतर॥  
मुनि रंजन महि मंडल मंडन।  
तुलसिदास प्रभु त्रास बिखंडन॥
</details>

<details><summary>अनुवाद (हिन्दी)</summary>

हे श्यामसुंदर-शरीर, हे कमलनयन, हे दीनबंधू, हे शरणागतांना दुःखातून मुक्त करणारे, हे राजा श्रीरामचंद्र, तुम्ही लक्ष्मण व जानकीसह माझ्या हृदयात निरंतर निवास करा. तुम्ही मुनींना आनंद देणारे, पृथ्वीमंडलाचे भूषण, तुलसीदासाचे प्रभू आणि भयाचा नाश करणारे आहात.॥ ४-५॥
</details>

### दोहा


<details><summary>मूल (दोहा)</summary>

नाथ जबहिं कोसलपुरीं होइहि तिलक तुम्हार।  
कृपासिंधु मैं आउब देखन चरित उदार॥ ११५॥
</details>

<details><summary>अनुवाद (हिन्दी)</summary>

हे नाथ, जेव्हा अयोध्यापुरीमध्ये तुमचा राजतिलक होईल, तेव्हा हे कृपासागर, मी तुमची ती उदार लीला पाहाण्यास येईन.’॥ ११५॥
</details>

## बिभीषणाची प्रार्थना, श्रीराम त्वरित अयोध्येला जाण्यास उत्सुक


<details><summary>मूल (चौपाई)</summary>

करि बिनती जब संभु सिधाए।  
तब प्रभु निकट बिभीषनु आए॥  
नाइ चरन सिरु कह मृदु बानी।  
बिनय सुनहु प्रभु सारँगपानी॥
</details>

<details><summary>अनुवाद (हिन्दी)</summary>

जेव्हा शिव विनंती करून निघून गेले, तेव्हा बिभीषण प्रभूंजवळ आला आणि चरणी नतमस्तक होऊन कोमल वाणीने म्हणाला, ‘हे शार्ङ्गधनुष्य धारण करणारे प्रभो, माझी विनंती ऐका.॥ १॥
</details>

<details><summary>मूल (चौपाई)</summary>

सकुल सदल प्रभु रावन मारॺो।  
पावन जस त्रिभुवन बिस्तारॺो॥  
दीन मलीन हीन मति जाती।  
मो पर कृपा कीन्हि बहु भाँती॥
</details>

<details><summary>अनुवाद (हिन्दी)</summary>

तुम्ही कुलासह व सेनेसह रावणाचा वध केला. त्रिभुवनात आपली पवित्र कीर्ती पसरविली आणि मज दीन, पापी, बुद्धिहीन व जातिहीन सेवकावर अनेक प्रकारे कृपा केली.॥ २॥
</details>

<details><summary>मूल (चौपाई)</summary>

अब जन गृह पुनीत प्रभु कीजे।  
मज्जनु करिअ समर श्रम छीजे॥  
देखि कोस मंदिर संपदा।  
देहु कृपाल कपिन्ह कहुँ मुदा॥
</details>

<details><summary>अनुवाद (हिन्दी)</summary>

आता हे प्रभू, या दासाचे घर पवित्र करा आणि तेथे येऊन स्नान करा. त्यामुळे युद्धाचा शीण नाहीसा होईल. हे कृपाळू! खजिना, महाल आणि संपत्तीचे निरीक्षण करून तिने प्रसन्नपणे वानरांचा सत्कार करा.॥ ३॥
</details>

<details><summary>मूल (चौपाई)</summary>

सब बिधि नाथ मोहि अपनाइअ।  
पुनि मोहि सहित अवधपुर जाइअ॥  
सुनत बचन मृदु दीनदयाला।  
सजल भए द्वौ नयन बिसाला॥
</details>

<details><summary>अनुवाद (हिन्दी)</summary>

हे नाथ, मला सर्व प्रकारे आपले करून घ्या आणि हे प्रभो, मला बरोबर घेऊन अयोध्यापुरीला जा.’ बिभीषणाचे हे मृदू बोलणे ऐकताच दीनदयाळ प्रभूंच्या दोन्ही विशाल नेत्रांमध्ये प्रेमाश्रू दाटले.॥ ४॥
</details>

### दोहा


<details><summary>मूल (दोहा)</summary>

तोर कोस गृह मोर सब सत्य बचन सुनु भ्रात।  
भरत दसा सुमिरत मोहि निमिष कल्प सम जात॥ ११६(क)॥
</details>

<details><summary>अनुवाद (हिन्दी)</summary>

श्रीराम म्हणाले, ‘हे बंधू, ऐक. तुझा खजिना आणि घर हे माझेच आहे ही गोष्ट खरी. परंतु भरताच्या अवस्थेची आठवण येताच मला एक एक पळ कल्पाप्रमाणे वाटतो.॥ ११६ (क)॥
</details>

<details><summary>मूल (दोहा)</summary>

तापस बेष गात कृस जपत निरंतर मोहि।  
देखौं बेगि सो जतनु करु सखा निहोरउँ तोहि॥ ११६(ख)॥
</details>

<details><summary>अनुवाद (हिन्दी)</summary>

तपस्वी वेषामध्ये दुर्बल शरीराने तो निरंतर माझ्या नामाचा जप करीत बसला आहे. मी त्याला लवकरात लवकर भेटू शकेन, अशी व्यवस्था कर. माझी तुला हीच विनंती आहे.॥ ११६ (ख)॥
</details>

<details><summary>मूल (दोहा)</summary>

बीतें अवधि जाउँ जौं जिअत न पावउँ बीर।  
सुमिरत अनुज प्रीति प्रभु पुनि पुनि पुलक सरीर॥ ११६ (ग)॥
</details>

<details><summary>अनुवाद (हिन्दी)</summary>

जर वेळ चुकली, तर मी माझ्या भावाला जिवंत पाहू शकणार नाही.’ लहान भाऊ भरत याच्या प्रेमाच्या आठवणीने प्रभूंचे शरीर वारंवार पुलकित होत होते.॥ ११६ (ग)॥
</details>

<details><summary>मूल (दोहा)</summary>

करेहु कल्प भरि राजु तुम्ह मोहि सुमिरेहु मन माहिं।  
पुनि मम धाम पाइहहु जहाँ संत सब जाहिं॥ ११६(घ)॥
</details>

<details><summary>अनुवाद (हिन्दी)</summary>

श्रीराम पुढे म्हणाले, ‘हे बिभीषणा, तू कल्पापर्यंत राज्य कर आणि मनामध्ये माझे निरंतर स्मरण करीत राहा. मग जेथे सर्व संत जातात, ते परमधाम तुला मिळेल.॥ ११६ (घ)॥
</details>

<details><summary>मूल (चौपाई)</summary>

सुनत बिभीषन बचन राम के।  
हरषि गहे पद कृपाधाम के॥  
बानर भालु सकल हरषाने।  
गहि प्रभु पद गुन बिमल बखाने॥
</details>

<details><summary>अनुवाद (हिन्दी)</summary>

श्रीरामचंद्रांचे बोलणे ऐकताच बिभीषणाने हर्षित होऊन कृपाधाम श्रीरामचंद्रांचे चरण धरले. सर्व वानर व अस्वले आनंदित झाली आणि प्रभूंचे पाय धरून त्यांच्या निर्मल गुणांची वाखाणणी करू लागली.॥ १॥
</details>

## बिभीषणाकडून वस्त्राभूषणांचा वर्षाव


<details><summary>मूल (चौपाई)</summary>

बहुरि बिभीषन भवन सिधायो।  
मनि गन बसन बिमान भरायो॥  
लै पुष्पक प्रभु आगें राखा।  
हँसि करि कृपासिंधु तब भाषा॥
</details>

<details><summary>अनुवाद (हिन्दी)</summary>

नंतर बिभीषण आपल्या महालात गेला आणि त्याने रत्ने व वस्त्रे विमानात भरली. मग ते पुष्पक विमान आणून प्रभूंसमोर ठेवले. तेव्हा कृपासागर श्रीराम हसून म्हणाले,॥ २॥
</details>

<details><summary>मूल (चौपाई)</summary>

चढ़ि बिमान सुनु सखा बिभीषन।  
गगन जाइ बरषहु पट भूषन॥  
नभ पर जाइ बिभीषन तबही।  
बरषि दिए मनि अंबर सबही॥
</details>

<details><summary>अनुवाद (हिन्दी)</summary>

‘हे मित्रा बिभीषणा, विमानात बसून आकाशात जाऊन सर्व रत्ने व वस्त्रे उधळून टाक.’ आज्ञा होताच बिभीषणाने आकाशात जाऊन सर्व रत्ने व वस्त्रे यांचा वर्षाव केला.॥ ३॥
</details>

<details><summary>मूल (चौपाई)</summary>

जोइ जोइ मन भावइ सोइ लेहीं।  
मनि मुख मेलि डारि कपि देहीं॥  
हँसे रामु श्री अनुज समेता।  
परम कौतुकी कृपा निकेता॥
</details>

<details><summary>अनुवाद (हिन्दी)</summary>

ज्याला जे आवडले, ते त्याने घेतले. वानर-अस्वले रत्ने तोंडात घालून या खाण्याच्या वस्तू नाहीत, म्हणून टाकून देत होते. ही गंमत पाहून परम विनोदी आणि कृपा-धाम श्रीराम, सीता व लक्ष्मण हसू लागले.॥ ४॥
</details>

### दोहा


<details><summary>मूल (दोहा)</summary>

मुनि जेहि ध्यान न पावहिं नेति नेति कह बेद।  
कृपासिंधु सोइ कपिन्ह सन करत अनेक बिनोद॥ ११७(क)॥
</details>

<details><summary>अनुवाद (हिन्दी)</summary>

मुनीसुद्धा ज्यांना ध्यानामध्ये प्राप्त करू शकत नाहीत, वेद ज्यांना ‘नेति नेति’ असे म्हणतात, तेच कृपासागर श्रीराम वानरांबरोबर अनेक प्रकारचे विनोद करीत आहेत.॥ ११७ (क)॥
</details>

<details><summary>मूल (दोहा)</summary>

उमा जोग जप दान तप नाना मख ब्रत नेम।  
राम कृपा नहिं करहिं तसि जसि निष्केवल प्रेम॥ ११७(ख)॥
</details>

<details><summary>अनुवाद (हिन्दी)</summary>

श्रीशिव म्हणतात, ‘हे उमा, अनेक प्रकारचे योग, जप, दान, तप, यज्ञ, व्रत आणि नियम केल्यावरही अनन्य प्रेम नसेल तर श्रीराम अशी कृपा करीत नाहीत.’॥ ११७ (ख)॥
</details>

<details><summary>मूल (चौपाई)</summary>

भालु कपिन्ह पट भूषन पाए।  
पहिरि पहिरि रघुपति पहिं आए॥  
नाना जिनस देखि सब कीसा।  
पुनि पुनि हँसत कोसलाधीसा॥
</details>

<details><summary>अनुवाद (हिन्दी)</summary>

अस्वले व वानरांना कपडे व दागिने मिळाले. आणि ते घालून ते सर्व श्रीरघुनाथांजवळ आले. अनेक जातींच्या वानरांना पाहून श्रीराम वारंवार हसत होते.॥ १॥
</details>

<details><summary>मूल (चौपाई)</summary>

चितइ सबन्हि पर कीन्ही दाया।  
बोले मृदुल बचन रघुराया॥  
तुम्हरें बल मैं रावनु मारॺो।  
तिलक बिभीषन कहँ पुनि सारॺो॥
</details>

<details><summary>अनुवाद (हिन्दी)</summary>

श्रीरघुनाथांनी कृपादृष्टीने पाहून सर्वांवर दया केली. मग ते कोमल स्वराने म्हणाले, ‘हे बंधूंनो, तुमच्या बळावरच मी रावणाला मारले आणि बिभीषणाला राजतिलक केला.॥ २॥
</details>

<details><summary>मूल (चौपाई)</summary>

निजनिज गृह अब तुम्ह सब जाहू।  
सुमिरेहु मोहि डरपहु जनि काहू॥  
सुनत बचन प्रेमाकुल बानर।  
जोरि पानि बोले सब सादर॥
</details>

<details><summary>अनुवाद (हिन्दी)</summary>

आता तुम्ही आपापल्या घरी जा. माझे स्मरण करीत राहा आणि कुणालाही भिऊ नका.’ हे ऐकून सर्व वानर प्रेम-विव्हल होऊन हात जोडून आदराने म्हणाले,॥ ३॥
</details>

<details><summary>मूल (चौपाई)</summary>

प्रभु जोइ कहहु तुम्हहि सब सोहा।  
हमरें होत बचन सुनि मोहा॥  
दीन जानि कपि किए सनाथा।  
तुम्ह त्रैलोक ईस रघुनाथा॥
</details>

<details><summary>अनुवाद (हिन्दी)</summary>

‘प्रभो, तुम्ही जे म्हणता, ते सर्व तुम्हांला शोभून दिसते. परंतु तुमचे बोलणे ऐकून आम्हांला मोह होत आहे. हे रघुनाथ, तुम्ही तिन्ही लोकांचे ईश्वर आहात. आम्हा वानरांना दीन समजून तुम्ही आम्हांला कृतार्थ केले आहे.॥ ४॥
</details>

<details><summary>मूल (चौपाई)</summary>

सुनि प्रभु बचन लाज हम मरहीं।  
मसक कहूँ खगपति हित करहीं॥  
देखि राम रुख बानर रीछा।  
प्रेम मगन नहिं गृह कै ईछा॥
</details>

<details><summary>अनुवाद (हिन्दी)</summary>

प्रभूंचे बोलणे ऐकून आम्ही लाजेने मरून जात आहोत. माशा कधी गरुडाचे हित करू शकतील का?’ श्रीरामांचा रोख पाहून अस्वले व वानर प्रेम-मग्न होऊन गेले. त्यांना घरी जाण्याची इच्छा नव्हती.॥ ५॥
</details>

## पुष्पक विमानातून सीतारामांचे अयोध्येला प्रस्थान, श्रीरामचरिताचा महिमा


### दोहा


<details><summary>मूल (दोहा)</summary>

प्रभु प्रेरित कपि भालु सब राम रूप उर राखि।  
हरष बिषाद सहित चले बिनय बिबिध बिधि भाषि॥ ११८(क)॥
</details>

<details><summary>अनुवाद (हिन्दी)</summary>

परंतु प्रभूंच्या आज्ञेमुळे सर्व वानर व अस्वले श्रीरामांचे रूप हृदयी धारण करून अनेक प्रकारे विनंती करीत हर्ष व विषादाने घरी निघाली.॥ ११८(क)॥
</details>

<details><summary>मूल (दोहा)</summary>

कपिपति नील रीछपति अंगद नल हनुमान।  
सहित बिभीषन अपर जे जूथप कपि बलवान॥ ११८(ख)॥
</details>

<details><summary>अनुवाद (हिन्दी)</summary>

वानरराज सुग्रीव, नील, जांबवान, अंगद, नल, हनुमान आणि बिभीषणासह जे बलवान वानर सेनापती होते,॥ ११८ (ख)॥
</details>

<details><summary>मूल (दोहा)</summary>

कहि न सकहिं कछु प्रेम बस भरि भरि लोचन बारि।  
सन्मुख चितवहिं राम तन नयन निमेष निवारि॥ ११८(ग)॥
</details>

<details><summary>अनुवाद (हिन्दी)</summary>

ते काही बोलू शकत नव्हते. प्रेमामुळे नेत्रांमध्ये पाणी आणून एकटक बघत ते समोरून श्रीरामांकडे पहात राहिले.॥ ११८ (ग)॥
</details>

<details><summary>मूल (चौपाई)</summary>

अतिसय प्रीति देखि रघुराई।  
लीन्हे सकल बिमान चढ़ाई॥  
मन महुँ बिप्र चरन सिरु नायो।  
उत्तर दिसिहि बिमान चलायो॥
</details>

<details><summary>अनुवाद (हिन्दी)</summary>

श्रीरघुनाथांनी त्यांचे अत्यंत प्रेम पाहून सर्वांना विमानात बसवून घेतले. त्यानंतर मनातल्या मनात ब्राह्मणांच्या चरणी नतमस्तक होऊन ते उत्तरेकडे विमान घेऊन निघाले.॥ १॥
</details>

<details><summary>मूल (चौपाई)</summary>

चलत बिमान कोलाहल होई।  
जय रघुबीर कहइ सबु कोई॥  
सिंहासन अति उच्च मनोहर।  
श्री समेत प्रभु बैठे ता पर॥
</details>

<details><summary>अनुवाद (हिन्दी)</summary>

विमान जाताना मोठा गोंगाट चालू होता. सर्वजण श्रीरामांचा जयजयकार करीत होते. विमानामध्ये एक अत्यंत उंच मनोहर सिंहासन होते. त्यावर जानकीसोबत श्रीरामचंद्र विराजमान झाले होते.॥ २॥
</details>

<details><summary>मूल (चौपाई)</summary>

राजत रामु सहित भामिनी।  
मेरु सृंग जनु घन दामिनी॥  
रुचिर बिमानु चलेउ अति आतुर।  
कीन्ही सुमन बृष्टि हरषे सुर॥
</details>

<details><summary>अनुवाद (हिन्दी)</summary>

पत्नीसोबत श्रीराम असे शोभून दिसत होते की, जणू सुमेरू पर्वताच्या शिखरावर विजेसह सावळा मेघ असावा. सुंदर विमान वेगाने निघाले. देव हर्षित झाले आणि फुले उधळू लागले.॥ ३॥
</details>

<details><summary>मूल (चौपाई)</summary>

परम सुखद चलि त्रिबिध बयारी।  
सागर सर सरि निर्मल बारी॥  
सगुन होहिं सुंदर चहुँ पासा।  
मन प्रसन्न निर्मल नभ आसा॥
</details>

<details><summary>अनुवाद (हिन्दी)</summary>

अत्यंत सुख देणारी शीतल, मंद सुगंधित हवा वाहात होती. समुद्र,तलाव आणि नद्या यांचे जल निर्मल झाले होते. चोहीकडे सुंदर शकुन होऊ लागले. सर्वांची मने प्रसन्न होती आणि आकाश व दिशा निर्मळ होत्या.॥ ४॥
</details>

<details><summary>मूल (चौपाई)</summary>

कह रघुबीर देखु रन सीता।  
लछिमन इहाँ हत्यो इँद्रजीता॥  
हनूमान अंगद के मारे।  
रन महि परे निसाचर भारे॥
</details>

<details><summary>अनुवाद (हिन्दी)</summary>

रघुवीर म्हणाले, ‘सीते, ही रणभूमी बघ. लक्ष्मणाने इथे इंद्राला जिंकणाऱ्या मेघनादाला मारले होते. हनुमान व अंगद यांनी मारलेले मोठमोठे निशाचर रणभूमीत पडले आहेत.॥ ५॥
</details>

<details><summary>मूल (चौपाई)</summary>

कुंभकरन रावन द्वौ भाई।  
इहाँ हते सुर मुनि दुखदाई॥
</details>

<details><summary>अनुवाद (हिन्दी)</summary>

देवांना व मुनींना त्रास देणारे कुंभकर्ण व रावण हे दोघे भाऊ रणभूमीवर मारले गेले.॥ ६॥
</details>

### दोहा


<details><summary>मूल (दोहा)</summary>

इहाँ सेतु बाँध्यों अरु थापेउँ सिव सुख धाम।  
सीता सहित कृपानिधि संभुहि कीन्ह प्रनाम॥ ११९(क)॥
</details>

<details><summary>अनुवाद (हिन्दी)</summary>

मी येथे सेतू बांधविला आणि सुखधाम श्रीशिवांची स्थापना केली.’ त्यानंतर कृपानिधान श्रीरामांनी सीतेसह श्रीरामेश्वर महादेवांना प्रणाम केला.॥ ११९(क)॥
</details>

<details><summary>मूल (दोहा)</summary>

जहँ जहँ कृपासिंधु बन कीन्ह बास बिश्राम।  
सकल देखाए जानकिहि कहे सबन्हि के नाम॥ ११९(ख)॥
</details>

<details><summary>अनुवाद (हिन्दी)</summary>

वनामध्ये जिथे जिथे करुणासागर श्रीरामचंद्रांनी निवास व विश्राम केला होता, ती सर्व स्थाने प्रभूंनी जानकीला दाखविली आणि त्या सर्वांची नावे सांगितली.॥ ११९(ख)॥
</details>

<details><summary>मूल (चौपाई)</summary>

तुरत बिमान तहाँ चलि आवा।  
दंडक बन जहँ परम सुहावा॥  
कुंभजादि मुनिनायक नाना।  
गए रामु सब कें अस्थाना॥
</details>

<details><summary>अनुवाद (हिन्दी)</summary>

विमान परम सुंदर दंडकारण्यात लवकरच पोहोचले. तेथे अगस्त्य इत्यादी बरेचसे मुनिराज रहात होते. श्रीराम त्या सर्वांच्या स्थानांमध्ये गेले.॥ १॥
</details>

<details><summary>मूल (चौपाई)</summary>

सकल रिषिन्ह सन पाइ असीसा।  
चित्रकूट आए जगदीसा॥  
तहँ करि मुनिन्ह केर संतोषा।  
चला बिमानु तहाँ ते चोखा॥
</details>

<details><summary>अनुवाद (हिन्दी)</summary>

सर्व ऋषींचा आशीर्वाद घेऊन जगदीश्वर श्रीराम चित्रकूटावर आले. तेथील मुनींना दर्शन देऊन त्यांना संतुष्ट केले. नंतर विमान तेथून वेगाने निघाले.॥ २॥
</details>

<details><summary>मूल (चौपाई)</summary>

बहुरि राम जानकिहि देखाई।  
जमुना कलि मल हरनि सुहाई॥  
पुनि देखी सुरसरी पुनीता।  
राम कहा प्रनाम करु सीता॥
</details>

<details><summary>अनुवाद (हिन्दी)</summary>

नंतर श्रीरामांनी जानकीला कलियुगातील पापांचे हरण करणाऱ्या सुंदर यमुनेचे दर्शन घडविले. मग गंगेचे दर्शन घेतले. श्रीराम म्हणाले, ‘हे सीते, यांना प्रणाम कर.॥ ३॥
</details>

<details><summary>मूल (चौपाई)</summary>

तीरथपति पुनि देखु प्रयागा।  
निरखत जन्म कोटि अघ भागा॥  
देखु परम पावनि पुनि बेनी।  
हरनि सोक हरि लोक निसेनी॥  
पुनि देखु अवधपुरी अति पावनि।  
त्रिबिध ताप भव रोग नसावनि॥
</details>

<details><summary>अनुवाद (हिन्दी)</summary>

त्यानंतर तीर्थराज प्रयागाचे दर्शन घे. त्याच्या दर्शनानेच कोटॺवधी जन्मांची पापे पळून जातात. मग परम पवित्र त्रिवेणीचे दर्शन घे. त्रिवेणी ही शोकांचे हरण करणारी व श्रीहरींच्या परमधामी पोहोचण्याची पायरी आहे. नंतर अत्यंत पवित्र अयोध्यापुरीचे दर्शन घे. ती त्रिविध तापांचा व भवरोगाचा नाश करणारी आहे.’॥ ४-५॥
</details>

### दोहा


<details><summary>मूल (दोहा)</summary>

सीता सहित अवध कहुँ कीन्ह कृपाल प्रनाम।  
सजल नयन तन पुलकित पुनि पुनि हरषित राम॥ १२०(क)॥
</details>

<details><summary>अनुवाद (हिन्दी)</summary>

असे म्हणून कृपाळू श्रीरामांनी सीतेसह अयोध्यापुरीला प्रणाम केला. पाणावलेल्या नेत्रांनी व पुलकित शरीराने श्रीराम वारंवार आनंदित होत होते.॥ १२०(क)॥
</details>

<details><summary>मूल (दोहा)</summary>

पुनि प्रभु आइ त्रिबेनीं हरषित मज्जनु कीन्ह।  
कपिन्ह सहित बिप्रन्ह कहुँ दान बिबिध बिधि दीन्ह॥ १२०(ख)॥
</details>

<details><summary>अनुवाद (हिन्दी)</summary>

मग प्रभूंनी त्रिवेणीमध्ये येऊन आनंदाने वानरांसह स्नान केले आणि ब्राह्मणांना अनेक प्रकारची दाने दिली.॥ १२० (ख)॥
</details>

<details><summary>मूल (चौपाई)</summary>

प्रभु हनुमंतहि कहा बुझाई।  
धरि बटु रूप अवधपुर जाई॥  
भरतहि कुसल हमारि सुनाएहु।  
समाचार लै तुम्ह चलि आएहु॥
</details>

<details><summary>अनुवाद (हिन्दी)</summary>

त्यानंतर प्रभूंनी हनुमानाला समजावून म्हटले, ‘तू ब्रह्मचाऱ्याचे रूप घेऊन अयोध्येला जा. भरताला आमची खुशाली सांग आणि त्याची वार्ता घेऊन ये.’॥ १॥
</details>

<details><summary>मूल (चौपाई)</summary>

तुरत पवनसुत गवनत भयऊ।  
तब प्रभु भरद्वाज पहिं गयऊ॥  
नाना बिधि मुनि पूजा कीन्ही।  
अस्तुति करि पुनि आसिष दीन्ही॥
</details>

<details><summary>अनुवाद (हिन्दी)</summary>

पवनपुत्र हनुमान तत्काळ निघाला. तेव्हा प्रभू भारद्वाजांच्याकडे गेले. मुनींनी मनःपूर्वक त्यांची अनेक प्रकारे पूजा केली, स्तुती केली आणि आशीर्वाद दिला.॥ २॥
</details>

<details><summary>मूल (चौपाई)</summary>

मुनि पद बंदि जुगल कर जोरी।  
चढ़ि बिमान प्रभु चले बहोरी॥  
इहाँ निषाद सुना प्रभु आए।  
नाव नाव कहँ लोग बोलाए॥
</details>

<details><summary>अनुवाद (हिन्दी)</summary>

दोन्ही हात जोडून व मुनींच्या चरणांना वंदन करून प्रभू विमानात बसून पुढे निघाले. इकडे जेव्हा निषादराजाने प्रभू आल्याचे ऐकले, तेव्हा त्याने ‘नाव कुठे आहे? नाव कुठे आहे?’ पुकारत आपल्या लोकांना बोलाविले.॥ ३॥
</details>

<details><summary>मूल (चौपाई)</summary>

सुरसरि नाघि जान तब आयो।  
उतरेउ तट प्रभु आयसु पायो॥  
तब सीताँ पूजी सुरसरी।  
बहु प्रकार पुनि चरनन्हि परी॥
</details>

<details><summary>अनुवाद (हिन्दी)</summary>

एवढॺात विमान गंगा पार करून आले. प्रभूंच्या आज्ञेने ते गंगाकिनारी उतरले. तेव्हा सीतेने अनेक प्रकारे गंगेची पूजा केली व तिचे चरण धरले.॥ ४॥
</details>

<details><summary>मूल (चौपाई)</summary>

दीन्हि असीस हरषि मन गंगा।  
सुंदरि तव अहिवात अभंगा॥  
सुनत गुहा धायउ प्रेमाकुल।  
आयउ निकट परम सुख संकुल॥
</details>

<details><summary>अनुवाद (हिन्दी)</summary>

गंगेने हर्षित होऊन आशीर्वाद दिला की, ‘हे सुंदरी, तुझे सौभाग्य अखंड राहो.’ भगवान तटावर उतरणार, हे ऐकताच निषादराज गुह प्रेमाने विव्हल होऊन धावला. परम सुखाने तो प्रभूंजवळ आला.॥ ५॥
</details>

<details><summary>मूल (चौपाई)</summary>

प्रभुहि सहित बिलोकि बैदेही।  
परेउ अवनि तन सुधि नहिं तेही॥  
प्रीति परम बिलोकि रघुराई।  
हरषि उठाइ लियो उर लाई॥
</details>

<details><summary>अनुवाद (हिन्दी)</summary>

आणि जानकीसह प्रभूंना पाहून तो आनंदाच्या समाधीमध्ये मग्न झाल्यामुळे जमिनीवर पडला. त्याला देहभान उरले नाही. श्रीरघुनाथांनी त्याचे परम प्रेम पाहून त्याला उठवून आनंदाने हृदयाशी धरले.॥ ६॥
</details>

### छंद


<details><summary>मूल (दोहा)</summary>

लियो हृदयँ लाइ कृपा निधान सुजान रायँ रमापती।  
बैठारि परम समीप बूझी कुसल सो कर बीनती॥  
अब कुसल पद पंकज बिलोकि बिरंचि संकर सेब्य जे।  
सुख धाम पूरनकाम राम नमामि राम नमामि ते॥ १॥
</details>

<details><summary>अनुवाद (हिन्दी)</summary>

सुज्ञांचे शिरोमणी, लक्ष्मीकांत, कृपानिधान भगवंतांनी त्याला हृदयाशी धरले आणि अत्यंत जवळ बसवून खुशाली विचारली. तो विनंती करू लागला की, ‘ब्रह्मदेव आणि शिव तुमच्या चरणांची सेवा करतात, त्या चरणांचे दर्शन झाल्याने मी आता खुशाल आहे. हे सुखधाम, हे पूर्णकाम श्रीराम, मी तुम्हांला वारंवार नमस्कार करतो.’॥ १॥
</details>

<details><summary>मूल (दोहा)</summary>

सब भाँति अधम निषाद सो हरि भरत ज्यों उर लाइयो।  
मतिमंद तुलसीदास सो प्रभु मोह बस बिसराइयो॥  
यह रावनारि चरित्र पावन राम पद रतिप्रद सदा।  
कामादिहर बिग्यानकर सुर सिद्ध मुनि गावहिं मुदा॥ २॥
</details>

<details><summary>अनुवाद (हिन्दी)</summary>

सर्व प्रकारे नीच असलेल्या निषादाला भगवंतांनी भरताप्रमाणे आलिंगन दिले. तुलसीदास म्हणतात, ‘मंदबुद्धीचा मी मोहामुळे प्रभूंना विसरलो. रावणाचे शत्रू असलेल्या श्रीरामांचे हे पवित्र करणारे चरित्र नेहमीच श्रीरामचंद्रांच्या चरणी प्रेम उत्पन्न करणारे आहे. हे कामादी विकारांना दूर करणारे व भगवत्स्वरूपाचे विशेष ज्ञान करून देणारे आहे. देव, सिद्ध व मुनी आनंदाने याचे गायन करतात.॥ २॥
</details>

### दोहा


<details><summary>मूल (दोहा)</summary>

समर बिजय रघुबीर के चरित जे सुनहिं सुजान।  
बिजय बिबेक बिभूति नित तिन्हहि देहिं भगवान॥ १२१(क)॥
</details>

<details><summary>अनुवाद (हिन्दी)</summary>

जे सुज्ञ लोक श्रीरघुवीरांची ही समर-विजयाची लीला ऐकतात, त्यांना भगवंत नित्य विजय, विवेक आणि ऐश्वर्य देतात.॥ १२१ (क)॥
</details>

<details><summary>मूल (दोहा)</summary>

दो०—यह कलिकाल मलायतन मन करि देखु बिचार।  
श्रीरघुनाथ नाम तजि नाहिन आन अधार॥ १२१(ख)॥
</details>

<details><summary>अनुवाद (हिन्दी)</summary>

अरे मना, विचार करून बघ. हा कलिकाल पापांचे घर आहे. यामध्ये पापांपासून वाचण्यासाठी श्रीरघुनाथांचे नाव सोडल्यास दुसरा कोणताही आधार नाही.’॥ १२१ (ख)॥
</details>

## मासपारायण, सत्ताविसावा विश्राम


<details><summary>मूलम् (समाप्तिः)</summary>

इति श्रीमद्रामचरितमानसे सकलकलिकलुषविध्वंसने षष्ठः सोपानः समाप्तः।  
कलियुगातील सर्व पापांचा नाश करणाऱ्या श्रीरामचरितमानसातील हा सहावा सोपान समाप्त झाला.  
(लंकाकाण्ड समाप्त)
</details>

<details><summary>Misc Detail</summary>

॥ श्रीजानकीवल्लभो विजयते॥  
श्रीरामचरितमानस (सप्तम सोपान)
</details>
